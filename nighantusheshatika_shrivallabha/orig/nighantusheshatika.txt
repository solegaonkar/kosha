;p{0001}
<b>॥ जयन्तु वीतरागाः ॥
आचार्यश्रीहेमचन्द्रसूरिविरचितः
निघण्टुशेषः ।
वाचनाचार्यश्री-श्रीवल्लभगणिविनिर्मितया टीकया समेतः ।
[ प्रथमो वृक्षकाण्डः ]</b>
॥ ऐँ नम ॥ श्रीगुरुभ्यो नमः ॥
सिद्धः शब्दसमुच्चयः शुचितरो यस्माद् भवद्विस्मयो,
निस्संशीतिसुशान्तिसातसहितः श्रेयांसि स स्राक् क्रियात् ।
यज्ज्ञानाम्बुदसद्रसेन रसवान् ख्यातश्च वानस्पतो,
वर्गो वल्गुगुणो विराजति भुवि <b>श्रीवर्धमानो</b> जिनः ॥ १ ॥
<b>वाग्देवतां</b> स्तौमि सदा प्रसन्नां, सन्नाऽतिकुज्ञानभरामुदाराम् ।
विद्यार्थिनां पानकृते कृतार्थां, पीयूषकुम्भं दधतीं करेण ॥ २ ॥
यद्वक्त्रोद्‌भूतचञ्चद्वचनरससुधालोलपो भव्यभावः,
सेवां कुर्वन्निवास्ति प्रमुखमुखमिषाच्चन्द्रमाश्चन्द्रिमाढ्यः ।
दार्ढ्याऽगूढप्रतिज्ञाजितकविधिषणा भूरिकालं धरायां,
नन्दन्तु श्रीवर<b>ज्ञानविमल</b>गुरवः सुध्युपाध्यायमिश्रा ॥ ३ ॥
<b>निघण्टुशेष</b>स्य करोमि <b>टीकां</b>, किंज्ञोऽप्यहं स्वीयगुरुप्रभावात् ।
शास्त्राण्यनेकानि विमृश्य दृष्ट्वा, चाहर्निशं स्वीयसुबुद्धिवृद्ध्यै ॥ ४ ॥
<ava>इह हि चतुरुदधिवलयितवसुमतीमण्डलमण्डनायमानसुमानषड्दर्शनवादिमदोन्मादि-
द्विरदप्रकटघटागञ्जनसिंहोपमान-महनीयमहिम<b>शब्दानुशासना-ऽभिधानकोषसत्य</b>(')साहि-
त्याद्यनेकपवित्रशास्त्रविधानसावधानतावाप्तकविकुलगरिमप्राग्भाराः प्रथितावितथात्मनीनपञ्चज-
नीनसमीचीनगुणगणजनितसकलप्रबलसुजनसमाजचमत्काराः श्री<b>पूर्णतल्ल</b>गणगगनाङ्गणसमल-
ङ्करणसहस्रकिरणश्रमणगणशिरश्चूडामणिकरणिश्री<b>देवचन्द्रसूरि</b>चरणकमलचञ्चरीकप्रकाराःपरा-
जिताखर्वप्रतिज्ञासुपर्वसूरयः श्री<b>हेमचन्द्रसूरयः</b> प्रचिक्रंसितशास्त्रविधानसमये प्रवर्त्तमानाः
श्रेयस्काम्ययाऽभीप्सितप्रशस्तदेवतानमस्काराचरणादिमङ्गलं दुरपोहप्रत्यूहसन्दोहव्यपोहनाय


;p{0002}
प्रचिकीर्षितनिघण्टुशेषाख्यशास्त्रसमाप्तिविधानाय सारशिष्टाचारसमाचरणाय च प्रथमपद्येन
प्रतिपादयन्ति स्म । तद्यथा—</ava>
<v><b>विहितैकार्थ-नानार्थ-देश्यशब्दसमुच्चयः ।
निघण्टुशेषं वक्ष्येऽहं नत्वाऽर्हत्प[^1]दपङ्कजम् ॥ १ ॥</b></v> इति ।
<c>अत्राहुरपरे—ननु प्रस्तुतशास्त्रकरणमवगणय्य किमर्थमादावेवोचितदेवतानमस्क्रियाऽऽ-
विष्क्रिया । विघ्नोपशमार्थमिति चेत्, न, किं नमस्कारादेव विघ्नोपशम 'उताऽपरस्मादपि' ।
यद्याद्यः कल्पस्तर्हि किं यत्र यत्र नमस्कारस्तत्र तत्र विघ्नोपशम 'किं वा यत्र यत्र विघ्नो-
पशमस्तत्र तत्र नमस्कारः' । तत्र नाऽऽद्यो निरवद्य, <b>कादम्बर्या</b>दौ विद्यमानेऽपि नमस्कारे
परिसमाप्त्यभावेन तदनुपलम्भात्‌ । अभिधानकोषेष्वेवाय नियम इति चेत्, न, तेष्वपि
कुत्रचिन्नमस्कारपुरस्कारेऽप्यपरिसमाप्त्युपपत्तेः । द्वितीयपक्षोऽपि सूक्ष्म, <b>मीमांसाभाष्यादौ</b>
विघ्नोपशमोपलम्भेऽपि तत्प्रारम्भे नमस्कारानाविष्कारात्‌, तस्य तु तत्समाप्त्यैव निर्णी-
तत्वात् । किञ्च—'नमस्कारादेव' इत्यत्रैवकारो नमस्कारेण सम विघ्नोपशमस्यान्ययोग
व्यवच्छिनत्ति, स च प्रागुक्तव्यभिचारयुक्त्या न प्रमाणकोटीमाटीकिष्ट । नाप्यपरस्माद-
पीति पक्षः सूपपादः, सर्वत्रापि निश्चयेन तदुपादानम्यैव विलोक्यमानत्वात् । ?द्वा
अपरस्मादपि साध्यसिद्धौ प्रेम्णा तस्यैवोपादानं बाललीलायितं कल्पयेत् ।
अपि च—नमस्कारादित्यत्रापादानोपादानं विघ्नोपशमं प्रति नमस्कारस्य निमित्तत्वं
जनकत्वेन व्यञ्जकत्वेन वा व्यनक्ति '। जनकत्वेन चेत् , तर्हि किं नित्योऽनित्यो
नित्यानित्यो वा स तज्जनकत्वेन तवाऽभिप्रेतः '। नित्यश्चेत्‌ , न, नित्यस्य जनकत्वा-
नुपपत्तिः, शश्वदेकस्वभावात् । पूर्वं पश्चाच्च अतज्जनकत्वे शास्त्रारम्भे एव तज्जनकत्वे
चैकस्वभावहान्या नित्योऽप्यनित्यतां सत्यापयेत् , "अप्रच्युता-ऽनुत्पन्न-स्थिरैकरूपं नित्यम्"
[                        ] इति नित्यलक्षणात् । सहकारिकारणजनितसाहाय्यात् तज्जनको
भविष्यतीति चेत् , न, सहकारिकारणस्य तत्साहाय्यकारित्वेनाद्याप्यप्रसिद्धत्वात् । प्रसिद्धत्वे
वा तत्साहाय्यस्य भेदाऽभेदोभयैर्भेत्तुं शक्यत्वात् । न च नमस्कारोऽनित्यः, शास्त्रा
रम्भे शास्त्रकारैरवश्यं विधीयत इति भवताऽभ्युपेतत्वात् । अनित्यस्तज्जनक इति चेत् ,
न, अनित्यः किं कतिपयक्षणावस्थायी क्षणस्थायी वा । प्राच्ये क्रियारूपत्वान्नमस्कारस्य
तथात्वं प्रतिपत्तुमशक्तिः, क्रियायाः क्षणविनाशित्वात् । द्वितीये स्वोत्पत्तिमात्रव्यग्रस्य
क्षणिकस्य तज्जननं प्रति अभविष्णुतैव, स्वोत्पत्तेः प्राक् पश्चादुत्पत्तिसमये एव वा
क्षणिकः कार्यं कुर्यादिति विकल्पजालेन प्रत्यवस्थातु शक्यत्वात् । कथं क्षणिको वा

<f id="1">०त्पाद० नि० ॥</f>


;p{0003}
नमस्कारः कालभूयस्त्वभाविनीं शास्त्रसमाप्तिं यावत् तिष्ठेत् 'तत्प्रत्यूहसन्दोहं व्यपोहेच्च' ।
नापि नित्यानित्यः, परस्परपक्षोपक्षिप्तदूषणगणावकीर्णत्वात् । तदुक्तम्—
प्रत्येकं यो भवेद् दोषो द्वयोर्भावे कथं न सः ।
[                      ] इति ।
नापि व्यञ्जकत्वेन, तस्य तद्व्यञ्जकत्वेन त्वयाऽद्याप्यप्रसाधितत्वात् । किञ्च—
नमस्कारात् कस्य प्रत्यूहस्य व्यपोहः 'किं भूतस्य भविष्यतो वर्तमानस्य वा' । न तावदाद्य-
विकल्पद्वयस्य, तस्याऽतीतानागततया व्यपोहितुमसमर्थत्वात् । वर्तमानस्य किं सतोऽसतो
वा । न तावत् सत, तस्य भोग्यत्वेनोपसेदुषः परःशताभिर्नमस्याभिर्दुरपोहत्वात् ।
असतस्त्वसत्त्वादेव तदपोहानुपपत्तिः । अन्यच्च—यदि नमस्कार एव प्रत्यूहव्यपोहकः
स्यात् तदा प्रत्यूहसन्दोहदन्दह्यमानो जनो नमस्कारैस्तं व्यपास्य को न स्वं सुखा-
चेक्रियात् । ततो विघ्नोपशमार्थं नमस्कार इति यत्किञ्चिदेतत् । अत्र प्रतिविधीयते—
यदवादि 'प्रस्तुतशास्त्रकरणमवगणय्य नमस्कारकरणं किमर्थम्' इत्यादि तदेतत्
सर्व तवाऽप्रामाणिकतामेव प्रवीणयति । न खलु प्रामाणिकीभूय कश्चिद् विपश्चिच्छास्त्रा-
रम्भसम्भावित नमस्कारं तिरस्कुर्वीत, शास्त्रारम्भे शास्त्रकारैस्तस्यैव प्रस्तुतत्वात् ।
यच्चावाचि 'किं नमस्कारादेव विघ्नोपशमः' इत्यादि तदप्यसूपपादम् , यतो नम-
स्कारादेव न वय विघ्नोपशममभिदध्महे, किन्तु तज्जनितनिर्मलधर्मादेव । स
चाऽभीष्टदेवताप्रणिधानाद्यनेकसविवेकव्यापारसाध्यः । अत एव यत्र क्वापि विघ्नोपशम-
स्तत्राऽवश्यं मानसप्रणिधानाद्युत्पन्नधर्मस्यैव हेतुत्वम् , कार्यवैशिष्ट्यगम्यत्वात् कारण-
वैशिष्ट्यस्य । यत्र तु तत्सद्भावेऽपि विघ्नसद्भावस्तत्र धर्मा—ऽधर्मयोरल्पीयस्त्व—बलीयस्त्वे
हेतु , बलीयसाऽल्पीयसो घर्षणात् । एतेन नित्याऽनित्याद्यनल्पविकल्पजालमपि प्रति-
क्षिप्तमवसेयम् । यत—क्रियारूपत्वेनानित्योऽपि नमस्कारो धर्मं विनिर्माय विनश्यति,
स चाशेषविघ्नविघातनिघ्नो भवति । तथा च प्रतिपादयाञ्चकार श्री<b>कन्दलीकारः</b>—
"स हि धर्म्मोत्पादकस्तिरयत्यन्तरायबीजम्" [                ] इति । व्यञ्जक-
पक्षस्य त्वस्वीकार एवं परीहारः । यदप्याचचक्षे विचक्षणेन 'नमस्कारात् कस्य
प्रत्यूहस्य व्यपोहः' इति, तदप्यल्पीयः, वर्तमानस्यैव तस्य धर्मेण तिरस्करणात् ।
न च वाच्यम्—कथं वर्तमानस्तिरस्क्रियते इति, उद्दण्डप्रचण्डमुद्गरदण्डादिना विद्य-
मानस्यैव घटादेर्विघटनोपपत्ते । इदमेव च धर्मस्यालङ्कर्मीणत्वम् , यदुपेतमपि प्रत्यूहव्यपोहं
विदधाति, अन्यथा तेनोपकृतं किं स्यात् । ततश्चावश्यं शास्त्रप्रारम्भे नमस्कारो
विधेय, प्रमाणप्रतिष्ठितत्वात् । तथाहि—विवादाध्यस्तो नमस्कारः शास्त्रारम्भेऽवश्यं
विधेयः, विघ्नोपशमफलत्वात्‌ , <b>त्रिपुरा</b>दिमन्त्रजापवदित्यलं कुचर्चया । प्रस्तुतं प्रस्तुमः—


;p{0004}
तत्र <b>'अहं' हेमचन्द्रा</b>चार्यः <b>'वक्ष्ये'</b> कथयिष्यामि । "ब्रूंग्‌क्‌ व्यक्तायां वाचि" आ[^1]दा-
दिकोऽयम् उभयपदी इत्यस्य वचादेशे सिद्धम् । कम् <b>'निघण्टुशेषं'</b> "घटि क्यपि
द्युतौ" इति <b>कविकल्पद्रुमधातुपाठः</b>, नितरां घण्ट्यन्ते—एकत्र भाष्यन्ते शब्दा
अनेनेति निघण्टुः , "भृ-मृ-तृ?-त्सरि-" [ हैमोणादिसू० ७१६ ] इति बहुवचनादुः,
पुलिङ्ग । यद् <b>वैजयन्ती</b>—
नामशास्त्रे निघण्टुर्ना [                       ] इति ।
<b>व्याडिस्तु</b>—
अर्थान् निघण्टयत्यस्मान्निघण्टुः परिकीर्तितः ।
पु—नपुंसकयोः स स्यात् [                          ] इति ।
नन्वयं धातुर्द्युत्यर्थे उक्तो धातुपाठे तत् कथं परिभाषणार्थः उच्यते—
क्रियावाचित्वमाख्यातुं प्रसिद्धोऽर्थः प्रदर्शितः ।
प्रयोगतोऽन्ये ज्ञातव्या, अनेकार्था हि धातव ॥
[               ]
इत्युक्तत्वाद् युक्तेय व्युत्पत्ति । अकारान्तोऽपि <b>निघण्ट</b>शब्द । तदुक्तं <b>चामुण्ड-
पण्डितेन</b>—
इति <b>वर्णनिघण्टोऽयं</b> बीजाना वच्मि किञ्चन । [                       ] इति ।
तदुक्तादतिरिक्तः शेष प्रणिगद्यते । यद्वा शिनष्टि—विशिष्टकृष्टिजनानां प्राचीन-
निघण्ट्‌वप्रोक्तवनस्पतिनामसमूहेषु ज्ञानोत्पादनं करोतीति <b>शेषः</b> । "शिष् हिंसायाम्"
शिष्यते—विचित्रवनस्पत्यभिधानजाड्य हिंस्यते अनेनेति वा <b>शेषः</b> । निघण्टोः—स्वोपज्ञ-
नामसंग्रहस्य शेषो <b>निघण्टुशेष</b>स्तम् । किं कृत्वा <b>नत्वा</b>, काय—वाङ्‌—मनोभि
प्रणम्येत्यर्थः । किम् <b>'अर्हत्पदपङ्कजम्'</b> अर्हतां पदपङ्कजम् अर्हत्पदपङ्कजम् , तीर्थ
कृच्चरणकमलमित्यर्थः । किंविशिष्टोऽहम् <b>'विहितैकार्थ—नानार्थ—देश्यशब्दसमुच्चयः'</b>
एकार्थः—<b>अभिधानचिन्तामणि</b>नाममालालक्षणः, नानार्थ—
"ध्यात्वाऽर्हतः कृतैकार्थशब्दसन्दोहसंग्रह ।
एकस्वरादिषट्काण्ड्या कुर्वे<b>ऽनेकार्थसङ्ग्रहम्</b> ॥" [हैमाने० का. १, श्लो. १]
इत्यादिलक्षण, देश्यशब्दसमुच्चयः—<b>देशीनाममाला</b>, एषां द्वन्द्वे एकार्थ-
नानार्थ—देश्यशब्दसमुच्चया, ततो विहिता—विनिर्मिता एकार्थ—नानार्थ—देश्यशब्द-

<f id="1">अदा० पु १ ॥</f>
<f id="2">"नाममालायाम्" इति पु १ टिप्पणी ॥</f>
<f id="3">विशिष्टविद्वज्जनानामित्यर्थः ॥</f>


;p{0005}
समुच्चया येन स विहितैकार्थ—नानार्थ—देश्यशब्दसमुच्चयः । एतेनेदं ज्ञापितं भवति—
पूर्वमपूर्वाभिधानचिन्तामणि—शेषसङ्‌ग्रह—देशीशब्दसङ्ग्रहान् विधायाथ निघण्टुशेषं करो-
मीत्यर्थः । इति प्रथमपद्यार्थः ॥ १ ॥</c>


<v><b>वृक्ष—गुल्म—लता—शाक—तृण—धान्यक्रमादिह ।
षट् काण्डानि प्रवक्ष्यन्ते सप्तम्युद्देशपूर्वकम् ॥ २ ॥</b></v>
<c>व्याख्या— <b>'इह'</b> इति निघण्टुशेषे <b>'षट्‌ काण्डानि'</b> षट् सर्गाः <b>'प्रवक्ष्यन्ते'</b> प्रति-
पादयिष्यन्ते । कथम् <b>'सप्तम्युद्देशपूर्वकं'</b> सप्तम्या—विभक्तिविशेषेण उद्देशः—कथनं
सप्तमुद्देशः, स पूर्वो यस्य तत् सप्तम्युद्देशपूर्वकम् , एवं यथा भवति तथा । कस्मात्
इत्याह— <b>'वृक्ष—गुल्म—लता—शाक—तृण—धान्यक्रमात्‌'</b> वृक्षाश्च प्रतीताः गुल्माश्च
सिन्दुवाराद्याः लताश्च गुञ्जाद्याः शाकाश्च शतपुष्पमुख्याः तृणाश्च रौहिषप्रमुखा
धान्यानि च पाटलादीनि वृक्ष—गुल्म—लता—शाक—तृण—धान्यानि, तेषां वाचकाः शब्दा
अपि वृक्ष—गुल्म—लता—शाक—तृण—धान्यानि, वाच्य—वाचकयोरभेदोपचारात् ; तेषां क्रमः—
परिपाटी तस्मात् तथा । एतावता वृक्षकाण्डं गुल्मकाण्डमित्याद्युक्तं भवतीति द्वितीय-
पद्यार्थः ॥ २ ॥</c>


<v><b>अशोके स्त्रीप्रियः शोकनाशनः स्यन्दनोऽलसः ।
वञ्जुलो मदनावासः स्त्रीपादाहतिदोहदः ॥ ३ ॥</b></v>
<v><b>हेमपुष्पः कर्णपूरः कङ्केल्लिर्मधुमण्डनः ।
पिण्डपुष्पो लतावृक्षः पौलोमी—रोहिणीद्रुमः ॥ ४ ॥</b></v>


<c>"शु गतौ" न शवति <b>अशोकः</b>, "भीण्‌—शलि—" [ हैमोणादिसू० २१ ] इति
कः ; नास्ति शोकोऽस्मादिति वा, "अश्नुते अशोकः" इति तु <b>क्षीरस्वामी</b>, पृषोद-
रादित्वात् साधुः, तत्र । स्त्रिय प्रिया यस्य स <b>स्त्रीप्रियः</b> ; स्त्रीणां प्रियो यः स
इति वा । शोकं नाशयति <b>शोकनाशनः</b> । "स्यन्दौड् स्रवणे" अन्तस्थीयोपान्त्योऽयम् ,
स्यन्दते <b>स्यन्दनः</b> य्वसि—रसि—" [ हैमोणादिसू० २६९ ] इत्यनः । "अली भूषण—
पर्याप्ति—वारणेषु" अलति <b>अलसः</b>, "तप्यणि—" [ हैमोणादिसू० ५६९ ] इत्यसः; न
लसति वा । "वज गतौ" वजति <b>वञ्जुलः</b>, "कुमुल—तुमुल—" [ हैमोणादिसू०
४८७ ] इत्युले निपातनाद्‌ "वजेः स्वरान्नोऽन्त" । मदनः—कन्दर्प आवसत्यस्मिन्निति
<b>मदनावासः</b> ; मदनस्य आवास— निवसनस्थानमिति वा । स्त्रिया पादः—चरणः
स्त्रीपादस्तेन आहति—आहननं सैव दोहदो यस्येति <b>स्त्रीपादाहतिदोहद्रः</b> । कमनीय—


;p{0006}
कामिनीभुजलतावगूहन—पार्ष्णिप्रहार—कटाक्षविक्षेपादिभ्यः प्रसून—पल्लवादिप्रसवदर्शनादेतस्य
मैथुनसंज्ञेति <b>जैनाः</b> ॥ ३ ॥</c>


<c>हेमवर्णानि पुष्पाण्यस्य <b>हेमपुष्पः</b> । कर्णौ पुरयति <b>कर्णपूरः</b> । क—उदकं
केलति—गच्छति <b>कङ्‌केल्लिः</b>, स्त्रीलिङ्ग । <b>यदमरशेषः</b>— "स्त्रियां त्वशोके कङ्केल्लिः"
[               ] पृषोदरादित्वात् साधु । मधुं—वसन्तं मण्डयति <b>मधुमण्डनः</b> । पिण्डाकाराणि
पुष्पाण्यस्य <b>पिण्डपुष्पः</b> । लताकारो वृक्षो <b>लतावृक्षः</b>, लता चासौ वृक्षश्चेति वा
<b>लतावृक्षः</b> । पौलोम्याः रोहिण्याश्च द्रुमः <b>पौलोमीद्रुमः रोहिणीद्रुमः</b> । आह च—
अशोकः शोकनाशश्च विचित्रः कर्णपूरकः ।
विशोको रक्तको रागी चित्र स्तबकमञ्जरी ॥
कङ्केल्लिर्हेमपुष्पश्च पिण्डपुष्पो लतातरु ।
[                                                     ] इति ।
एतस्य लोके 'अशोक' इति प्रसिद्धि ॥ ४ ॥</c>


<v><b>बकुले मदिरागन्धः कृष्णत्वग् मद्यदोहदः ।
द्राक्षाफलो गूढपुष्पः केसरः सिंहकेसरः ॥५॥</b></v>
<v><b>विशारदो गुडपुष्पः</b></v>


<c>"वकुड् कौटिल्ये" वङ्क्यते पुष्पैर्वकुलः, "स्था—वङ्कि—" [ हैमोणादिसू०
४८६ ] इति उलो न लुक् च "उच्यते वकुल" इति <b>क्षीरस्वामी</b>, पृषोदरा
दित्वात् साधु , "कुमुल—तुमुल—" [ हैमोणादिसू० ४८७ ] इत्युले वा निपात्यते,
तत्र । मदिरावद् गन्धोऽस्य <b>मदिरागन्धः</b> । कृष्णा त्वक्—छल्ली यस्य स <b>कृष्णत्वक्‌</b> ।
मद्यस्य दोहदोऽस्य <b>मद्यदोहदः</b> । द्राक्षाकाराणि द्राक्षावन्मृष्टानि वा फलान्यस्य
<b>द्राक्षाफलः</b> । गूढानि गुप्तानि पुष्पाण्यस्य <b>गूढपुष्पः</b> । केसरा सन्त्यस्य <b>केसरः</b>,
अभ्रादित्वादः | "के—जले सरति <b>केसरः" इत्यपरे</b> । सिंहस्य केसरा इव केसरा
अस्य <b>सिंहकेसरः</b>, "उष्ट्रमुखादय" [ सिद्ध० ३.१.२३ ] इत्यनेन समासः ॥ ५ ॥</c>


<c>विशेषेण शरदि भवो <b>विशारदः</b>, "भर्तु—सन्ध्यादेरण्‌" [ सिद्ध० ६.३.८९ ]
इत्यण्‌ । गुडवद् मृष्टानि पुष्पाण्यस्य <b>गुडपुष्पः</b> । आह च—
बकुल शीधुगन्धश्च मद्यगन्धो विशारद ।
मधुगन्धो गूढपुष्पः शि[^1]वकेसरकस्तथा ॥ [                    ] इति ।

<f id="1">शिवाके० पु १ ॥</f>


;p{0007}
एतस्य लोके 'ब[^1]उल' इति प्रसिद्धिः ।</c>

<v><b>फलमस्य तु पर्पटम् ।</b></v>

<c>'तुः' पुनरर्थे । 'अस्य' बकुलस्य फलं पृणाति <b>पर्पटम्</b> , "कपट—कीकटादयः"
[ हैमोणादिसू० १४४ ] इत्यटे साधुः ॥</c>

<v><b>तिलके पूर्णकश्छन्नकुसुमो मुखमण्डनः ॥ ६ ॥</b></v>
<v><b>चित्रकः क्षुरको रेची स्त्रीनिरीक्षणदोहदः ।</b></v>

<c>तिलति—स्निह्यति <b>तिलकः</b>, ध्रु—धून्दि—" [ हैमोणादिसू० २९ ] इति किदकः ;
"तिलाभपुष्प<b>स्तिलकः</b>" इति <b>क्षीरस्वामी</b>, तत्र । पूर्यते स्म पूर्णः, स्वार्थिक के
<b>पूर्णकः</b> । छन्नानि—गुप्तानि कुसुमान्यस्य <b>छन्नकुसुमः</b> । मुखं मण्डयति <b>मुखमण्डनः</b>,
नन्द्यादित्वादनः ॥ ६ ॥</c>


<c>"चिंग्‌ट्‌ चयने" चीयते चित्रः, "चि—मिदि—शंसिभ्यः कित्" [ हैमो-
णादिसू० ४५४ ] इति कित् त्र प्रत्ययः, चित्र एव <b>चित्रकः</b>, स्वार्थिकः कः ।
क्षुरति—विलिखति <b>क्षुरकः</b>, क्षुरस्य तुल्यः <b>क्षुरक</b> इति वा परुषत्वात् , "तस्य
तुल्ये कः संज्ञा—प्रतिकृत्योः" [ सिद्ध० ७.१.१०८ ] इति कः | "रिचण्‌ विरेचने
च" चकारात् सम्पर्चने, रेचयत्यवश्यं <b>रेची</b>, "आवश्यके णिन्" ( "णिन्
चाऽऽवश्यका—ऽऽधमर्ण्ये" सिद्ध० ५.४.३६ ) इति णिन् । स्त्रीनिरीक्षणे दोहदोऽस्य
<b>स्त्रीनिरीक्षणदोहदः</b> । आह च—
तिलकः पूर्णकः श्रीमान् क्षुरकः शतपुष्पकः ।
मुखमण्डनको रेची विटश्चित्रो विशेषकः ॥
[                              ] इति ।
तिलकः परुष श्रीमान् क्षुरकश्छ[^2]न्नपुष्पकः ।
[                              ] इत्यपरः ।
एतस्य लोके 'तिलकु' इति प्रसिद्धिः ।</c>

<v><b>कोविदारे भद्रदारुः काञ्चनारो युगच्छदः ॥ ७ ॥</b></v>
<v><b>ताम्रपुष्पश्चमरिकः कुद्दालः कुण्डली कुली ।
काञ्चनो मालुकापर्णः कुदारः स्वल्पकेसराः ॥ ८ ॥</b></v>

<f id="1">'बकुल' पु २ ॥</f>
<f id="2">०न्नपत्रकः पु २ ॥</f>


;p{0008}
<c>कनति—दीप्यते <b>कोविदारः</b>, "कने कोविद" [ हैमोणादिसू० ४१० ] <b>इत्यारः</b>
प्रत्ययो धातोश्च कोविदेत्यादेशः, कुं—भूमिं विदारयतीति वा, पृषोदरादित्वात् ,
तत्र । भद्रं दारु अस्य <b>भद्रदारुः</b> । "कनै दीप्ति—कान्ति—गतिषु" कनति <b>काञ्चनारः,</b>
"कनेः कोविद—कर्बुद—काञ्चनादयश्च" [ हैमोणादिसू० ४१० ] इति आरः प्रत्ययो
धातोश्च काञ्चनेत्यादेशः । युगरूपं छदं—पत्रमस्य <b>युगच्छदः</b> ॥ ७ ॥</c>


<c>ताम्राणि पुष्पाण्यस्य <b>ताम्रपुष्पः</b> । चमरोऽस्यास्ति <b>चमरिकः</b>, "अतोऽनेकस्वरात्"
[ सिद्ध० ७.२.६ ] इति कः । कुं—भूमिं दालयति <b>कुद्दालः</b>, पृषोदरादित्वात् ।
कुण्डलमस्त्त्यस्य <b>कुण्डली</b>, "शिखादिभ्य इन्" [ सिद्ध० ७.२.४ ] इतीन् । कुलमस्या-
स्तीति <b>कुली</b> । काम्यते <b>काञ्चनः</b>, "विदन—गगन—" [ हैमोणादिसू० २७५ ] इत्यने
निपात्यते । मालुका—वनस्पतिविशेषस्तस्या इव पर्णान्यस्य <b>मालुकापर्णः</b> । कुं—पृथ्वीं
दारयति <b>कुदारः</b> । स्वल्पा केसरा अस्य <b>स्वल्पकेसरः</b> । आह च—
कोविदारे च कुद्दालः कुदार कुण्डली कुली ।
ताम्रपुष्पश्चमरिको महायमलपत्रकः ॥
[                              ] इति ।
<b>यमलपत्रकः</b> पर्यायेणोक्त । एतस्य 'कांचणयरु' इति लोकप्रसिदिः ॥ ८ ॥</c>

 
<v><b>चम्पके काञ्चनो हेमपुष्पकः षट्पदातिथिः ।
कुसुमेन्द्रो वरलब्धः कुमारीवल्लभश्चलः ॥ ९ ॥</b></v>
<v><b>चाम्पेयः कुसुमारोग्यः कलिकागन्धफल्यपि ।</b></v>

 
<c>चम्यते—अद्यते भृङ्गै<b>श्चम्पकः</b>, "कीचक—" [ हैमोणादिसू० ३३ ] इत्यके निपात्यते,
<b>चाम्पको</b>ऽपि, तत्र । काम्यते <b>काञ्चनः</b>, "विदन—गगन—" [ हैमोणादिसू० २७५ ]
इत्यने निपात्यते, पुल्लिङ्गः । हेमवर्णं पुष्पमस्य हेमपुष्पः स्वार्थिके के <b>हेमपुष्पकः</b> ।
षट्पदाः—भ्रमरा एव अतिथयोऽस्य <b>षट्पदातिथिः</b>, षट्‌पदानामतिथिरिव वा ।
कुसुमेषु—पुष्पेषु इन्द्र इव इन्द्र <b>कुसुमेन्द्रः</b> । वरै श्रेष्ठैर्लब्धः—प्राप्तो <b>वरलब्धः</b> ।
कुमारीणां वल्लभः <b>कुमारीवल्लभः</b> । चलति <b>चलः ॥ ९ ॥</c>


<c><b>चम्पा</b>देशे भव<b>श्चाम्पेयः</b>, "भवे" [ सिद्ध० ६.३.१२३ ] इत्येयण्‌ प्रत्ययः;
"चप् सान्त्वने" चप्यते इति वा, "गय हृदयादयः" [ हैमोणादिसू० ३७० ]
इत्यये निपात्यते । कुसुमेषु आरोग्यमस्य <b>कुसुमारोग्यः</b> । कलिकागन्धानि फलान्य-
स्त्य( नि सन्त्य )स्य <b>कलिकागन्धफली</b> । आह च—

 
;p{0009}
चम्पकः सुकुमारश्च सुरभिः शीतलश्चलः ।
चाम्पेयो हेमपुष्पश्च काञ्चनः षट्पदातिथिः ॥
[                               ] इति ।
एतस्य लोके 'चांपउ' इति प्रसिद्धि ।</c>


<v><b>स्यान्नागकेसरे नागः केसरो हेमकेसरः ॥ १० ॥</b></v>
<v><b>दर्वीसहो दुष्प्ररोहश्चाम्पेयः स्कन्धभूषणः ।
नागपुष्पः कुम्भफलो हेम—सर्प—द्विपाह्वयः ॥ ११ ॥</b></v>


<c>नागप्रियाणि केसरवन्ति पुष्पाण्यस्य <b>नागकेसरः</b>, तत्र । न अगो <b>नागः</b> । यद्
<b>विश्वः</b>—
नागः पन्नग—मातङ्ग—क्रूर—वारिषु तोयदे ।
नागकेसर—पुन्नाग—नागदन्तक—मुस्तके ॥
[                                  ] इति ।
के—जले सरति <b>केसरः</b>, सप्तम्यलुक्, केसरा सन्त्यस्य वा, अभ्रादित्वादः
प्रत्ययः, "कि ज्ञाने" चिकेति <b>केसर</b> इति वा, "मी—ज्यजि—" [ हैमोणादिसू० ४३९ ]
इति सर, बाहुलकान्न षत्वम्‌ । हेमवर्णा केसरा अस्य <b>हेमकेसरः</b> ॥ १० ॥</c>


<c>दर्वी—फणा सहति <b>दर्वीसहः</b> । दुष्ट प्ररोहोऽस्य <b>दुष्प्ररोहः</b> ।
<b>चम्पा</b>देशे भव<b>श्चाम्पेयः</b> । स्कन्धं भूषयति <b>स्कन्धभूषणः</b> । नागप्रियाणि पुष्पाण्यस्य
<b>नागपुष्पः</b> । कुम्भाकाराणि फलान्यस्य <b>कुम्भफलः</b> । हेम—सर्प—द्विपेभ्यः आह्वय इति
योज्यते, ततो हेम्न—स्वर्णस्य सर्पस्य द्विपस्य च आह्वयो यस्येति <b>हेमाह्वयः सर्पाह्वयः</b>
<b>द्विपाह्वयः</b> । आह च—
नागपुष्पो मतो नाग केसरो नागकेसरः ।
चाम्पेयो नागकिञ्जल्क कनकं हेम काञ्चनम् ॥
[                                 ] इति ।
एतस्य लोके 'नागकेसर' इति प्रसिद्धि ॥ ११ ॥</c>


<v><b>तत्पुष्पचूर्णे तु करिकुसुमः पुष्परोचनः ।</b></v>


<c>'तत्पुष्पचूर्णे' नागकेसरपुष्पचूर्णे 'तुः' पुनरर्थे करिणः—हस्तिनः कुसुमः—पुष्पं
<b>करिकुसुमः</b> । कुसुमशब्दः पुं—क्लीबलिङ्गः । पुष्पस्य रोचनः—दीपकः <b>पुष्परोचनः</b> ।</c>


;p{0010}
<v><b>कदम्बे स्यात् पीतदारुः प्रावृषेण्यो हलिप्रियः ॥ १२ ॥</b></v>
<v><b>हारिद्रकः कादम्बर्यः पुलकी पर्वताहवयः ।</b></v>


<c>"कद वैक्लव्ये" सौत्र, कद्यते <b>कदम्बः</b>, "कदेर्णिद्वा [ हैमोणादिसू० ३२२ ]
<b>इत्यम्बः</b>; "अबुङ् शब्दे" कुत्सितमम्बते वा <b>कदम्बः</b>, तत्र । पीतवर्णा दारुरस्य
<b>पीतदारुः</b>, पुं—क्लीबलिङ्ग । प्रावृषि भव <b>प्रावृषेण्यः</b>, "प्रावृष ?ण्य" [ सिंद्ध० ६.३.
९२ ] इति एण्य । हलिनः प्रियो <b>हलिप्रियः</b>, सुराधिवासनात्‌ ॥ १२ ॥</c>


<c>हरिद्राया अयं हारिद्र, "तस्येदम्" [ सिद्ध० ६.३.१६० ] इत्यण्‌ , स्वार्थिके
के <b>हारिद्रकः</b> । कादम्बर्यां—मदिरायां साधु <b>कादम्बर्यः</b>, "तत्र साधौ" [ सिद्ध० ७.
१.१५ ] इति यः, कादम्बर्यै हितो वा "तस्मै हिते" [ सिद्ध० ७.१.३५ ] इति
हितेऽर्थे यः । पुलक—रोमाञ्चोऽस्त्यस्य <b>पुलकी</b> । पर्वतस्य आह्वयोऽस्य <b>पर्वताह्वयः</b> ।
एतस्य लोके 'कयंब' इति प्रसिद्धिः[^1] । अथास्य विशेषा——</c>

 
<v><b>धूलीकदम्बे त्वम्बष्ठः सुवासो वृत्तपुष्पकः ॥ १३ ॥</b></v>


<c>धूल्याः कदम्बः <b>धूलीकदम्बः</b>, तत्र । 'तु' इति अत्र विशेषद्योतकः । "अम
गतौ भजने शब्दे च" अमति <b>अम्बष्ठः</b>, "पष्ठैधिठादय" [ हैमोणादिसू० १६६ ] इति ठ ।
निपात्यते, अम्बायां तिष्ठतीति वा, "स्था—पा—स्ता—प्र—क" [ सिद्ध० ५.१.१४२ ] इति
कः, "गो—ऽम्बा—ऽऽम्ब—" [ सिद्ध० २.३.३० ] इति स्थ???सम्बन्धिन सकारस्य षत्वम् ,
"ङ्यापो बहुलं नाम्नि" [ सिद्ध ०२.४.९९ ] इति ह्रस्वश्च । शोभनो वास प्रतिवासोऽस्य
<b>सुवासः</b>। वृत्तं—वर्तुलं पुष्पमस्य <b>वृत्तपुष्पः</b>, स्वार्थिके क <b>वृत्तपुष्पकः</b> । यदाह—
धूलीकदम्बोऽन्य सुवासो वृत्तपुष्पक ।
[                           ] इति ॥ १३ ॥</c>


<v><b>धाराकदम्बे त्वरणिर्विश्वरूप—महौजसौ ।</b></v>

<c>[ धारोपलक्षित—मेघधारोपलक्षितः कदम्ब <b>धाराकदम्बः</b>, तत्र । ] "ऋक्‌ गतौ"
इयर्त्ति <b>अरणिः</b>, "ऋ—हृ—सृ—" [ हैमोणादिसू० ६३८ ] इत्यादिना अणि प्रत्ययः ।
विश्वे—जगति रूपमस्य <b>विश्वरूपः</b> । म?? ओज बलमस्य अस्माद वा <b>महौजाः</b> ।<c>


<v><b>नीपे तु दीपनो धूर्तो नर्त्तो ?वारकः शिवः ॥ १४ ॥</b></v>
<v><b>महाकदम्बः प्रियको घण्टापुष्प—सुपुष्पकौ ।</b></v>

<f id="1">प्रसिद्धः पु२ ॥</f>


;p{0011}
<c>नयति सुखं <b>नीपः</b>, "नियो वा" [ हैमोणादिसू० ३०२ ] इति कित् पः
प्रत्ययः, तत्र । 'तुः' अत्र विशेषे । दीपयति <b>दीपनः</b> । "धुर्वै हिंसायां" धूर्वति
विषं <b>धूर्तः</b>, "शी—री—" [ हैमोणादिसू० २०१ ] इति कित्‌ तः । नर्तयतीव <b>नर्तः</b> । शीतल-
त्वाद् धुनोति शोफरोगं <b>धुवारकः</b>, "मवाक—श्यामाक—" [ हैमोणादिसू० ३७ ] इत्याके
निपात्यते । <b>शिवः</b> उपद्रवापहारित्वात्‌ , शेते अस्मिन् अनेन वा <b>शिवः</b>, "शीङापो
ह्रस्वश्च वा" [ हैमोणादिसू० ५०६ ] इति व ॥ १४ ॥</c>


<c>महाश्चासौ कदम्बश्च <b>महाकदम्बः</b> । प्रीणाति <b>प्रियकः</b>, "कीचक—पेचक—"
[ हैमोणादिसू० ३३ ] इत्यके निपात्यते । घण्टाकाराणि पुष्पाण्यस्य <b>घण्टापुष्पः</b> ।
शोभनानि पुष्पाण्यस्य सुपुष्प, स्वार्थिके के <b>सुपुष्पकः</b> । सामान्यतो विशेषतश्च
सर्वाण्येतानि कदम्बनामानि । लोक तु 'कयंब' इति प्र[^1]सिद्धिः ।</c>


<v><b>कुटजे कोटजः कोही वत्सको गिरिमल्लिका ॥ १५ ॥</b></v>
<v><b>वृक्षको मल्लिकापुष्पः कलिङ्गः पाण्डुरद्रुमः ।
इन्द्रवृक्षो यवफलो दीप्तभद्रोडुमल्लिका ॥ १६ ॥</b></v>


<c>"कुटत्‌ कौटिल्ये" कुटति <b>कुटजः</b>, "कुटेरजः" [ हैमोणादिसू० १३० ]
इत्यज, कुटादित्वाद् गुणाभाव, तत्र । बाहुलकाद् गुणे च <b>कोटजः</b> । "कुहि
विस्मापने" कोहते अवश्यं <b>कोही</b>, "णिन् चावश्यका—" [ सिद्ध० ५.४.३६ ]
इति णिन् । "बस्ते त्वच <b>वत्सकः</b>" इति <b>क्षीरस्वामी</b>, "कीचक—पेचक—"
[ हैमोणादिसू० ३३ ] इत्यके निपात्यते । गिरिणा मल्ल्यते—धार्यते <b>गिरिमल्लिका</b>;
गिरौ मल्लिकेव वा ॥ १५ ॥</c>


<c>वृक्षते—वृणोति <b>वृक्षकः</b> "णक—तृचौ" [ सिद्ध० ५.१.४८ ] इति णकः;
वृश्च्यते—छिद्यते वृक्षः "ऋजि—रिषि—" [ हैमोणादिसू० ५६७ ] इति कित् सः,
स्वार्थिके के <b>वृक्षकः</b> इति वा । मल्लिकाया इव पुष्पाण्यस्य <b>मल्लिकापुष्पः</b> ।
कलिङ्गायति <b>कलिङ्गः</b>, पृषोदरादित्वात्‌ साधुः, "कलि शब्द—संख्यानयोः" कल्यते
<b>कलिङ्ग</b> इति वा "स्फुलि कलि—पल्याद्व्य इङ्गक्‌" [ हैमोणादिसू० १०२ ]
इतीङ्गक्‌, <b>कलिङ्ग</b>देशजो वा [ <b>कालिङ्गः</b> ], अत एव <b>कालिङ्गं कालिङ्गी</b> च । पाण्डुरो
द्रुमः <b>पाण्डुरद्रुमः</b> । इन्द्रस्य वृक्ष <b>इन्द्रवृक्षः</b>, अत एव <b>शक्र इत्यस्याऽऽख्या ।
यदमरः</b>——
अथ कुटजः शक्रो वत्सको गिरिमल्लिका ।
[ का० २ वर्ग ४ श्लोक ६६ ] इति ।

<f id="1"> प्रसिद्धः पु २ ॥


;p{0012}
यव इव फलमस्य <b>यवफलः</b> । दीप्त भद्रमस्या <b>दीप्तभद्रा</b> । उडूनां मल्लि-
केव <b>उडुमल्लिका</b> । आह च—
कुटजः कोटजः कोही वत्सको गिरिमल्लिका ।
कलिङ्गो मल्लिकापुष्प इन्द्रवृक्षोऽथ वृक्षक ॥
[                           ] इति ।
एतस्य लोके 'कुडउ' इति प्रसिद्धि ॥ १६ ॥</c>


<v><b>फलं तु तस्येन्द्रयवं, बीजं भद्रयवाह्‌वयम् ।</b></v>


<c>'तस्य' कुटजस्य फल इन्द्रस्य यवम् <b>इन्द्रयवम्</b> । भद्रं यवं भद्रा यवा
यस्य तदिति वा <b>भद्रयवं</b> बीज कथ्यते । इन्द्रयवं कुटजफलम् , भद्रयवं तु कुटज-
बीजमित्यर्थः । यदाह——
फलानि तस्येन्द्रयवाः, बीज भद्रयवास्तथा ।
[                           ] इति ।
तथा——
फलानि तस्येन्द्रयवा शकाह्वा शकलिङ्गका ।
अथ वत्सकबीजानि प्रोक्ता भद्रयवास्तथा ॥
[                          ] इति ।
एतयोर्लोके 'इन्द्रयव, कुटजबीज' इति प्रसिद्धि ।</c>


<v><b>शिरीषे विषहा भण्डी भण्डीरः शङ्‌ग्विनीफलः ॥ १७ ॥</b></v>
<v><b>मृदुपुष्पः शुकपुष्पः शुकवृक्षः शुकप्रियः ।
कपीतनः कर्णपूरो भण्डिलः श्यामवल्कलः ॥ १८ ॥</b></v>


<c>शिरसि इष्यते <b>शिरीषः</b>, पृषोदरादित्वात्‌ साधु "शृश्‌ हिंसायाम्"
शीर्यते वा सौकुमार्यात् <b>शिरीषः</b>, "ऋ—जि—शृ—पृभ्य कित्‌" [ हेमोणादिसू० ५५४ ]
इति किदीषः, तत्र । विषं हन्ति <b>विपहा</b>, क्विप् । "भडुड् परिभाषणे, भण्डते
भण्डी इत्येके पेठुः" इति <b>क्षीरस्वामी</b> । भण्ड्यते <b>भण्डीरः</b>, "<b>जम्बीरा—ऽऽभीर-</b>"
[ हैमोणादिसू० ४२२ ] इति ईरे निपात्यते । शङ्खिन्याः फलमिव फलमस्य
<b>शङ्खिनीफलः</b>, "उष्ट्रमुखादय" [ सिद्ध्० ३.१.२३ । इति समास ॥ १७ ॥</c>


<c>मृदूनि पुष्पाण्यस्य <b>मृदुपुष्पः</b> । शुकस्य पुष्पः <b>शुकपुष्पः</b> । पुष्पशब्द पुं—क्लीब
लिङ्ग । यदुवाच <b>वाचस्पतिः</b>— "पुष्पोऽस्त्री" [                       ] इति ।


;p{0013}
शुकस्य वृक्षः <b>शुकवृक्षः</b> । शुकस्य प्रियः <b>शुकप्रियः</b> । कपीं तनोति <b>कपीतनः</b>,
कपिप्रियत्वात् , लिहादित्वादच् , कम्पते वा "विदन—गगन—" [ हैमोणादिसू० २७५ ]
इत्यने निपात्यते । कर्णौ पूरयति <b>कर्णपूरः</b> । भण्ड्यते <b>भण्डिलः</b>, "भण्डेर्न लुक्‌
च वा" [ हैमोणादिसू० ४८२ ] इति इलः प्रत्ययः । श्यामं वल्कलं—तरुत्वग्‌
यस्येति <b>श्यामवल्कल</b> । आह च—
शिरीषो मृदुपुष्पश्च भण्डीर शङ्खिनीफलः ।
कपीतनः शुकतरुः श्यामवल्कः शुकप्रियः ॥
[                          ] इति ।
एतस्य लोके 'सिरीसु' इति प्रसिद्धिः ॥ १८ ॥</c>


<v><b>पाटल्यां पाटला स्था[^1]ल्यमोघा तोयाधिवासिनी ।
वसन्त—कामयोर्दूती कुम्भिका कालवृन्तिका ॥ १९ ॥</b></v>


<c>"पट गतौ" ण्यन्त, पाटयति [ दौर्गन्ध्यं ] <b>पाटलिः</b>, "पाट्यञ्जिभ्यामलिः"
[ हैमोणादिसू० ७०२ ] इत्यलि, पुं—स्त्रीलिङ्ग, तस्याम् । "मृदि—कन्दि—" [ हैमोणादिसू०
४६५ ] इत्यले <b>पाटला</b>, ताम्रपुष्पत्वादा । स्थालीव <b>स्थाली</b>, रसाधारत्वात् ; "ष्ठल स्थाने"
स्थलति वा <b>स्थाली</b>, "वा ज्वलादि—" [ सिद्ध० ५.१.६२ ] इति ण । <b>काचस्थालीत्येके</b>[^2] ।
न मोघा <b>अमोघा</b>, बहुफलत्वात्‌ । तोये अधिवसत्यवश्यं <b>तोयाधिवासिनी</b>, "णिन्
चाऽऽवश्यका—" [ सिद्ध० ५.४.३६ ] इति णिन् । वसन्त—कामशब्दयोर्दूतीति योज्यते, ततो
वसन्तस्य कामम्य च दूतीव <b>वसन्तदूती कामदूती</b> । कुम्भ्याः—स्थाल्याः प्रतिकृतिः
<b>कुम्भीका</b>, रसाधारत्वादिति, कायति <b>कुम्भी</b>, "का—कुसिभ्या कुम्भ" [ हैमोणादिसू०
३३७ ] इति किदुम्भ, गौरादित्वाद डी, स्वार्थिके के "ड्यादीदूत के" [ सिद्ध०
२.४.१०४ ] इति ह्रस्व च <b>कुम्भिकेति</b> भवति । काल वृन्तमस्या कालवृन्ता,
स्वार्थिके के <b>कालवृन्तिका</b> अत एव <b>कालेत्यस्या</b> आख्या । यदाह—
अथ द्वयो ।
पाटलिः पाटलाऽमोघा काला स्थाली फलेरुहा ॥
कृष्णवृन्ता कुवेराक्षी [ अमर०का० २ वर्ग ४ श्लो० ५४.५५ ] इति ।

<f id="1">स्थाली मोघा नि० । "मोघा स्त्रा पाटला?क्षे, मोघं त्रिषु निरर्थके ॥ इति रुद्राद्‌ मोघाऽपि"
इति अमरकोशव्याख्यासुधाया का० २ वर्ग ४ श्लो० ५४ ॥</f>
<f id="2">'एके' इति व्याख्यासुधाकरादयः ॥</f>


;p{0014}
आह च—
पाटलोक्ता तु कुम्भीका ताम्रपुष्पाऽम्बुवासिनी ।
स्थाली वसन्तदूती स्यादमोघा कालवृन्तिका ॥
[                                    ] इति ।
एतस्या लोके 'पाडला' इति प्रसिद्धि ॥ १९ ॥</c>


<v><b>अन्यस्यां तत्र तु श्वेतपाटला काष्ठपाटला ।
शीतला श्वेतकुम्भीका कुबेराक्षी फलेरुहा ॥ २० ॥</b></v>


<c>'तुः' अत्र विशेषे । श्वेता पाटला <b>श्वेतपाटला</b> । काष्ठोपलक्षिता पाटला
<b>काष्ठपाटला</b> । शीतमस्त्यस्या <b>शीतला</b>, सिध्मादित्वाद् ल, शेते वा "शीडस्तलक्‌—"
[ हैमोणादिसू० ५०१ ] इति तलक्‌ प्रत्यय । श्वेता चासौ कुम्भीका च <b>श्वेतकुम्भीका</b> ।
<b>कुबेराक्षी</b> यक्षाक्षितुल्यफलत्वात्‌ । फल रोहति <b>फलेरुहा</b>, साङ्कुरफलत्वात्‌ "नाम्युपान्त्य—"
[ सिद्ध० ५.१.५४ ] इति क सप्तम्यलोपश्च । यदाह—
द्वितीया पाटला श्वेता निर्दिष्टा काष्ठपाटला ।
सा चैव श्वेतकुम्भी स्यात्‌ कुबेराक्षी फलेरुहा ॥
पाटली कृष्णवृन्ता [                             ] इति ।
श्वेतपाटलानामानि ॥ २० ॥</c>


<v><b>अगरावगुरुर्लोहं वंशिका विश्वरूपकम् ।
कृमिजं प्रवरं राजार्हं जौङ्गकमनार्यजम्‌ ॥ २१ ॥</b></v>


<c>"अग कुटिलाया गतौ" अगत्यनेन <b>अगरुः</b>, "कटि—कुट्यर्ते—" [ हैमोणादिसू०
८१२ ] इत्युपलक्षणादरु प्रत्यय अगं रुणद्वीति वा पृषोदरादित्वात्‌ साधु , पुं—क्ली-
बलिङ्गः, तत्र । न गुरु <b>अगुरुः</b>, पुं-क्लीबलिङ्ग । "रुहं जन्मनि" रोहति <b>लोहम्</b> ,
र—लयोरैक्याल्लत्वम्‌ , पुं—नपुंसक । वशोऽस्या अस्ति <b>वंशिका</b>, "अतोऽनेकस्वरात्"
[ सिद्ध० ७.२.६ ] इति क, स्त्री-क्लीबलिङ्ग । "वशाम <b>वंशकम्<b>" <b>इत्यमरटीका</b>,
"तस्य तुल्ये क सज्ञा—प्रतिकृत्यो" [ सिद्ध० ७.१.१०८ ] इति कः । विश्वं रूपयति
<b>विश्वरूपकम्</b> , पुं—क्लीबलिङ्ग । कृमिभिर्जन्यते <b>कृमिजम्</b> , "क्वचित्‌" [ सिद्ध० ५.१.
१७१ ] इति ड । <b>कृमिजग्ध</b>मित्यपि । प्रवियते <b>प्रवरम्‌</b> , "युवर्ण" [ सिद्ध० ५.
३.२८ ] इत्यल्‌प्रत्यय । राज्ञोऽर्हं <b>राजार्हम्</b> । <b>जोङ्गके</b> गिरौ भव <b>जौङ्गकम्</b> , "भवे"
[ सिद्ध० ६.३.१२३ ] इत्यण्‌प्रत्यय । अनार्यदेश जात<b>मनार्यजम्</b> , "क्वचित्" [ सिद्ध०
५.१.१७१ ] इति ड । आह च—


;p{0015}
अगरुः प्रवरं लोहं कृमिजग्धमनार्यजम्‌ ।
कृष्णागरुः स्यादगुरुर्जौङ्गकं विश्वरूपकम् ॥
[                         ] इति ।
एतस्य लोके 'अगर' इति प्रसिद्धिः ॥ २१ ॥</c>


<v><b>मल्लिगन्धेऽत्र मङ्गल्या</b><v>


<c>मल्ल्याः—मल्लिकाकुसुमस्य गन्धो यत्र तद मल्लिगन्धम्‌ , तत्र <b>मल्लिगन्धे</b> 'अत्र'
इति अगरौ मङ्गले साधु<b>र्मङ्गल्या</b>, "तत्र साधौ" [ सिद्ध० ७.१.१५ ] इति यः,
मल्लिकापुष्पगन्धि अगुरु <b>मङ्गल्या</b>ख्यमाख्यायत इत्यर्थः । <b>यदमरः</b>—
[ कालागुर्व ]गुरु स्यात्‌ तु मङ्गल्या मल्लिगन्धि यत् ।
[ का० २ वर्ग ६ श्लो० १२७ ] इति ।</c>


<v><b>कृष्णे तु काकतुण्डकः ।</b><v>


'<c>तु' पुनरर्थे । कृष्णे अगरौ काकस्य तुण्ड इव <b>काकतुण्डः</b>, कृष्णत्वात्‌ ,
स्वार्थिके के <b>काकतुण्डकः</b> । एतस्य लोके 'कृष्णागरु' इति प्रसिद्धिः ।</c>


<v><b>श्रीखण्डे स्यान्मलयजं चन्दनं श्वेतचन्दनम् ॥ २२ ॥</b></v>
<v><b>गोशीर्षकं गन्धसारं भद्रश्रीस्तैलपर्णिकम् ।
फलकी सुरभिः सारं महार्हं रोहणोद्भवम् ॥ २३ ॥</b></v>


<c>श्रिया—सौगन्ध्यलक्षणया खण्डयत्यन्यगन्धमिति <b>श्रीखण्डम्</b> , तत्र । <b>मलयाद्रे</b>र्जातं
<b>मलयजम्</b> , "क्वचित्" [ सिद्ध० ५.१.१७१ ] इति डः, पुं—क्लीबलिङ्गः । चन्द्यते—
ह्लाद्यते अनेन <b>चन्दनम्</b> "य्वसि—रसि—" [ हैमोणादिसू० २६९ ] इत्यनः; चन्दति—
आह्लादयति दीप्यते वा <b>चन्दनम्</b> , रम्यादित्वादनट्‌ , पुं—क्लीबलिङ्गः । श्वेतं च तत्
चन्दनं च <b>श्वेतचन्दनम्</b> ॥ २२ ॥</c>


<c>"<b>गोशीर्षो</b> गिरिराकरोऽस्त्यस्य <b>गोशीर्षम्</b> , अभ्रादित्वादः, <b>गोशीर्ष</b>गिरि-
भवत्वात् , स्वार्थिके के <b>गोशीर्षकम्‌"</b> [                      ] इति <b>क्षीरस्वामी</b> ।
<b>गोशीर्षे</b> गिरौ भवं <b>गौशीर्षम्</b> , "भवे" [ सिद्ध० ६.३.१२३ ] इत्यण्‌ , क्लीब-
लिङ्गः । यद् <b>गौडः</b>—"गौशीर्षं तैलपर्णिकम्" [                      ] इति क्लीबमाह ।
<b>अमरस्तु</b> "तै[^1]लपणिक—गौशीर्षौ" [ का० २ वर्ग ६ श्लो० १३१ ] इति पुंस्याह ।
अण्‌प्रत्यये वृद्धिः मत्वर्थीये अप्रत्यये वृद्धेरभावः, एवं शब्दभेदो <b>ज्ञेयः</b> । गन्धेन

<f id="1">"तैलपर्णिक—गोशीर्षे" इति क्लीबलिङ्गद्योतकोऽपि पाठो मुद्रितेऽमरकोशे दृश्यते ॥


;p{0016}
सारं <b>गन्धसारम्</b>, पुं क्लीबलिङ्ग । भद्रा श्रीरस्य <b>भद्रश्रीः</b> । <b>तैलपर्णिको</b> गिरि, आकरोऽ-
स्त्यस्य <b>तैलपर्णिकम्‌</b>, पुं—क्लीबलिङ्गः । फलकम्‌—इष्टसिद्धिरावरगं वा, तदस्यास्तीति
<b>फलकी</b>, "प्रेक्षादेरिन्" [ सिद्ध० ६.२. ८० ] इतान्‌ । <b>सुरभि</b> गन्धाह्वत्वात्‌ , "रभुड् शब्दे"
सुष्ठु रम्भते <b>सुरभि</b>रिति वा, "पदि पठि—" [ हैमोणादिसू० ६०७ ] इति बहुवचनादि,
'आगमशासनमनित्यम्" इति । "रम्भोऽपरोक्षा—शवि" [ सिद्ध० ४.४.१०२ ] इति ।
नागमाभावः <b>सारं</b> गन्धसारत्वात्‌ , पदैकदेशे पदसमुदायोपचारात्‌ , यथा "सेनो भीमसेन,
भामा सत्यभामा" इति <b>न्यायात्</b> । महच्च तदर्ह व <b>महार्हम्</b> । <b>रोहणाचले</b>
उद्भव—उत्पत्तिर्यस्य तदिति <b>रोहणोद्भवम्</b>, अत एव <b>रोहणद्रुमः</b> । आह च
चन्दन गन्धसार च महार्हं श्वेतचन्दनम् ।
भद्रश्रीकं मलयजं गौशीर्षं तैलपर्णिकम्‌ ॥
[                           ] इति ।
एतस्य लोके 'चन्दन' इति प्रसिद्धि ॥ २३ ॥</c>


<v><b>अथ बर्बरके श्वेतं निर्गन्धं बर्बरोद्भवम्‌ ।</b></v>


<c>"बर्ब गतौ" बबति <b>बर्बरम्</b>, "ऋच्छि चटि" [ हैमोणादिसू० ३९७ ] इत्यर,
<b>बर्बर</b>देशोत्पन्नत्वाद्वा, स्वार्थिके के <b>बर्बरकम्‌</b> तत्र । <b>श्वेतं</b> धवलवात्‌ । निर्गतो गन्धो
ऽस्मात् तदिति <b>निर्गन्धम्</b> । <b>बर्बरदेशे</b> उद्भव—उत्पत्ति?? तद <b>बर्बरोद्भवम्‌</b> चन्दन
विशेषोऽयम् । लोके तु एतस्य 'बाबरउ' इति प्रसिद्धि ।</c>


<v><b>स्याद रक्तचन्दने क्षुद्रचन्दनं भास्करप्रियम् ॥ २४ ॥</b></v>
<v><b>ताम्रसारं रक्तसारं लोहितं हरिचन्दनम् ।</b></v>


<c>रक्तं च तच्चन्दनं च <b>रक्तचन्दनम्</b>, तत्र । क्षुद्रं च तत् चन्दनं च <b>क्षुद्रचन्दनम्</b> ।
भास्करस्य प्रियं <b>भास्करप्रियम्</b> ॥ २४ ॥</c>


<c>ताम्रेषु—अरुणेषु सार <b>ताम्रसारम्</b> । रक्तेषु सार <b>रक्तसारम्</b> । रुह जन्मनि"
लत्वे रोहति <b>लोहितम्</b>, "हृ—?या—रुहि—" [ हैमोणादिसू० २१० ] इतीत, रक्त
त्वाद्वा । हरे—इन्द्रस्य चन्दनं <b>हरिचन्दनम्</b>, पुं क्लीबलिङ्ग, हरि—कपिलं वा, तच्चाति-
शीतं पीतं चाहुः । आह् च—
रक्तचन्दनमप्यन्यल्लोहितं हरिचन्दनम् ।
रक्तसार ताम्रसार निर्दिशेत् क्षुद्रचन्दनम् ॥
[                               ] इति ।


;p{0017}
एतस्य लोके 'रतांजणी' इति प्रसिद्धिः ।</c>


<v><b>कुचन्दने तु पत्राङ्गं पतङ्गं पट्टरञ्जनम् ॥ २५ ॥</b></v>
<v><b>सुरङ्गकं रक्तकाष्ठं पत्तूरं तिलपर्णिका ।</b></v>


<c>कौ चन्दनं <b>कुचन्दनम्</b>, तत्र । पत्रेष्वङ्गति <b>पत्राङ्गम्</b> । पतति—याति रङ्गोऽस्य
<b>पतङ्गः</b>, "पति तमि—" [ हैमोणादिसू० ९८ ] इत्यङ्गः । "अपभ्रंशोऽयम्"
इत्येके । पट्टस्य रञ्जनं <b>पट्टरञ्जनम्</b> ॥ २५ ॥</c>


<c>शोभनो रङ्गोऽस्येति <b>सुरङ्गम्‌</b>, के <b>सुरङ्गकम्</b> । <b>सुरक्तकमित्यपि । रक्तं च
तत् काष्ठं च <b>रक्तकाष्ठम्</b> । "पत्लृ गतौ" पत्यते <b>पत्तुरम्</b>, "सिन्दूर—कर्चूर—पत्तूर—धत्तूरा-
दय" [ हैमोणादिसू० ४३० ] इत्यूरे निपात्यते । तिलस्येव पर्णान्यस्या<b>स्तिलपर्णी</b>,
सैव <b>तिलपर्णिका</b> । "<b>तिलपर्णी</b> नदी आकरो अस्या अस्ति" इत्यपरे ऊचिरे ।
आह च—
कुचन्दनं पतङ्गं च रक्तकाष्ठं सुरक्तकम् ।
पत्तूरं पट्टरागं च पट्टरञ्जनमेव च ॥
[                            ] इति ।
<b>अमरोऽ</b>प्याह—
तिलपर्णी तु पत्राङ्गं रञ्जनं रक्तचन्दनम् ।
कुचन्दनं च [ का० २ वर्ग ६ श्लो० १३२ ] इति ।
पत्राङ्गनामानि । लोके तु 'पतंग' इति प्रसिद्धिः । सर्वे एते चन्दनविशेषाः ।
यदवादि—
सर्वाण्येतानि तुल्यानि रसतो वीर्यतोऽपि च ।
गन्धेन च विशेषः स्यात् पूर्वं श्रेष्ठतमं गुणैः ॥
[                           ] इति ।</c>


<v><b>अथ द्रुमोत्पले व्याधः परिव्याधः सुगन्धिकः ॥ २६ ॥</b></v>


<c>द्रुमजानि उत्पलानीव पुष्पाण्यस्य <b>द्रुमोत्पलः</b>, तत्र । "व्यधंच्‌ ताडने"
विध्यते अम्भसा <b>व्याधः</b>, परिविध्यते <b>परिव्याधः</b> । उभयत्र "तन्—व्यधी—" [ सिद्ध० ५.१.
६४ ] इति णः । शोभनो गन्धोऽस्त्यस्य <b>सुगन्धिकः</b>, "अतोऽनेकस्वरात्" [ सिद्ध०
७.२.६ ] इति कः । एतस्य लोके 'कणयर' इति प्रसिद्धिः ॥ २६ ॥</c>


<v><b>निर्गन्धेऽस्मिन्‌ कर्णिकारो निषीधः पीतपुष्पकः ।</b></v>


;p{0018}
<c>अस्मिन् निर्गन्धे द्रुमोत्पले कर्णिकामियर्त्ति <b>कर्णिकारः</b> । निषिध्यते अम्भसेति
<b>निषीधः</b>, पृषोदरादित्वात् । पीतानि पुष्पाण्यस्य <b>पीतपुष्पः</b>, स्वार्थिके के <b>पीत-
पुष्पकः</b> । गन्धरहितकणयरनामानि ॥</c>


<v><b>पुन्नागे तु महानागः केसरो रक्तकेसरः ॥ २७ ॥</b></v>
<v><b>देववल्लभ—कुम्भीकौ तुङ्गः पुरुषनामकः ।</b></v>


<c>पूजितः पुमान् <b>पुन्नागः</b>, स इव प्राधान्यात्‌ , [ तत्र ] । महानाग इव <b>महानागः</b>,
स इव प्राधान्यात् , महांश्चासौ नागश्चेति वा । प्रशस्ताः केसराः सन्त्यस्य <b>केसरः</b>,
अभ्रादित्वादः । रक्ताः केसरा अस्य <b>रक्तकेसरः</b> ॥ २७ ॥</c>


<c>देवानां वल्लभो <b>देववल्लभः</b>, <b>कुम्भीको</b> रसाधारत्वात्‌ , अनयो-
र्द्वन्द्वः । <b>तुङ्गः</b> उच्चैस्तरत्वात् , "तमृच् काङ्‌क्षायाम्" ताम्यते वा <b>तुङ्गः</b>, "कमि—
तमि—शमिभ्यो डित्" [ हैमोणादिसू० १०७ ] इति डिदुङ्गः । <b>पुरुषनामकः</b> पुरुषा-
ख्यत्वात् । यदवादीन्दुना—
तुङ्गः पुष्पकसज्ञः स्यात् पुन्नागो रक्तकेसरः ।
पुन्नागः पुरुषाह्वश्च केषाञ्चित् पद्मकेसरः ॥
[                                    ] इति ।
<b>अमरेणापि</b>—
पुन्नागे पुरुषस्तुङ्गः केसरो देववल्लभः ॥ [ का० २ वर्ग ४ श्लो० २५ ] इति ।
एतस्य लोके 'पुन्नाग' इति प्रसिद्धिः ।</c>


<v><b>अ[^1]गस्त्ये तु बहुसेनः शुकनाशो मुनिद्रुमः ॥ २८ ॥</b></v>


<c>अगं स्तभ्नाति <b>अगस्त्यः</b>, "अग—पुलाभ्यां स्तम्भेर्डित्" [ हैमोणादिसू० ३६३ ] इति
डिद्‌ यः, [ तत्र ] । बह्व्यः सेना अस्य <b>बहुसेनः</b> । शुकं नाशयति <b>शुकनाशाः</b>,
शुकस्य नाशोऽस्मादिति वा । मुनीनां द्रुमो <b>मुनिद्रुमः</b> । आह च—
अगस्त्याह्वो बङ्ग( बहु )सेनो मधु शिग्रुर्मुनिद्रुमः ।
[                                ] इति ।
एतस्य लोके 'अगथियउ' इति प्रसिद्धिः ॥ २८ ॥</c>


<v><b>करवोरे कणवीरः श्वेतपुष्पोऽश्वमारकः ।
प्रतिहासः शतप्रासोऽश्वरोहः[^2] कुमुदोद्भवः ॥ २९ ॥</b></v>

<f id="1">अथागस्त्ये बङ्गसेनः नि० ॥</f>
<f id="2">रोधः. कु नि० ॥</f>


;p{0019}
<c>किरति—क्षिपति <b>करवीरः</b>, "जम्बीरा—ऽऽभीर—" [ हैमोणादिसू० ४२२ ] इतीरे निपात्यते,
कृणोति—हिनस्ति <b>करः</b>, स वीर इव मारकत्वाद्वा <b>करवीरः; कराः—कर्तारो वीरा
अत्रेति वा, तत्र । कणा वीरा इव अस्य <b>कणवीरः</b>; "कणृ आर्तस्वरे" इति
<b>बोपदेवधातुपाठोक्तेः</b> कणन्ति कणाः, कणाः वीरा अस्मादिति वा । श्वेतानि
पुष्पाण्यस्य <b>श्वेतपुष्पः</b> । अश्वान् उपभुक्तो मारयति <b>अश्वमारकः</b> । प्रतीपः—अश्वघ्न-
त्वाद्‌ हासः—विकासोऽस्य <b>प्रतिहासः</b> । शतं—बहूनि प्रासाः—कुन्ता इव पुष्पाण्यस्य
<b>शतप्रासः</b> । अश्वं रोहति <b>अश्वरोहः</b> । कुमुदमिव उद्भवोऽस्य <b>कुमुदोद्भवः</b> । आह च—
शतकुन्तः श्वेतपुष्पः प्रतिहासोऽश्वरोहकः ।
[                              ] इति ।
अश्वहा अश्वघ्नः श्वेतकुन्दश्च श्वेतकणवीरनामानि ॥ २९ ॥</c>


<v><b>रक्तपुष्पेऽत्र लगुडश्चण्डातश्चण्ड—गुल्मकौ ।</b></v>


<c>'अत्र' इति रक्तपुष्पे कणवीरे "लगे सङ्गे" लगति <b>लगुडः</b>, "लगेरुडः"
[ हैमोणादिसू० १७७ ] इत्युडः प्रत्ययः । चण्डमतति तीक्ष्णत्वात् <b>चण्डातः</b> ।
<b>चण्डातकोऽ</b>पि । चण्ड इव <b>चण्डः</b> तैक्ष्ण्यात् । गुल्मं किरति—क्षिपति <b>गुल्मकः</b>,
"क्वचित्" [ सिद्ध्० ५.१.१७१ ] इति डः । यदाह—
द्वितीयो रक्तपुष्पस्तु चण्डातो लगुडस्तथा ।
चण्डातको गुल्मकश्च प्रचण्डः करवीरक ॥
गुल्महरोऽपि [                           ] इति ।
रक्तकणवीरनामानि ।</c>


<v><b>त[^1]माले तु कालस्कन्धस्तापिच्छो रञ्जनो वसुः ॥ ३० ॥</b></v>


<c>"तमूच् काङ्क्षायाम्" ताम्यति <b>तमालः</b>, "ऋ—कृ—मृ—" [ हैमोणादिसू० ४७५ ] इत्याल
पुं—क्लीबलिङ्गः, तत्र । कालः स्कन्धोऽस्य <b>कालस्कन्धः</b> । तापिनश्छादयति <b>तापिच्छः</b>,
"क्वचित्" [ सिद्ध० ५.१.१७१ ] इति ड । पृषोदरादित्वाच्चानुस्वारागमे <b>तापिञ्छोऽ</b>पि ।
रञ्जयति <b>रञ्जनः</b> । वसति श्यामवर्णोऽत्र <b>वसुः</b>, "भृ—मृ—तृ—त्सरि—" [ हैमोणादिसू० ७१६ ]
इत्यु । एतस्य लोके 'तमाल' इति प्रसिद्धिः ॥ ३० ॥</c>


<v><b>तमालपत्रे व[^2]स्वाख्यं रोमसं तामसं दलम् ।</b></v>

<f id="1">कालस्कन्धस्तमाले स्यात्‌ तापि नि० ॥</f>
<f id="2">व?ख्यं नि० ॥</f>


;p{0020}
<c>तमालस्य पत्रं <b>तमालपत्रम्</b>, तत्र । <b>वस्वाख्यं</b> वसुनामत्वात् । रोमाणि स्यति
<b>रोमसम्</b> । तमोऽस्त्यस्य <b>तामसम्‌</b>, श्यामत्वात् , ज्योत्स्नादित्वादण्‌ । <b>दलम्</b> पत्राख्य-
त्वात्‌ । यदाह—
तमालपत्र पत्र स्यात्‌ पलाशं च दलं छदम् ।
[                                 ] इति ।
तमालपत्रनामानि ॥</c>


<v><b>सूक्ष्मैलायां चन्द्रबाला द्रा[^1]विणी निष्कुटिस्तुटिः ॥ ३१ ॥</b></v>
<v><b>कपोतवर्णिका तुच्छा कोरङ्गी बहुला तुला ।</b></v>


<c>एलयति मुखदौर्गन्ध्यं प्रेरयति एला, सुक्ष्मा चासो एला च <b>सूक्ष्मैला</b>,
तस्याम् । चन्द्रस्य—कर्पूरस्य बाला—पुत्रीव चमत्कारादिति <b>चन्द्रबाला</b> । द्रावयति—मुख-
दौर्गन्ध्यमवश्यमिति <b>द्राविणी</b>, आवश्यक णिन्निति णिन् । निष्क्रान्ता कुटे—कोशाद
<b>निष्कुटिः</b> । "तुटत् कलहे" तुटति <b>तुटिः</b>, "नाम्युपान्त्य—" [ सिद्ध० ५.१.५४ ] इति
किदि, स्त्रीलिङ्ग । "त्रुटत् छेदन" रोपान्त्योऽयम् , "नाम्युपान्त्य—" [ सिद्ध० ५.१.५४ ]
इति किदिप्रत्यये <b>त्रुटि</b>रित्यपि ॥ ३१ ॥</c>


<c>कपोतस्येव वर्णोऽस्या <b>कपोतवर्णा</b>, स्वार्थिके के <b>कपोतवर्णिका</b> । <b>तुच्छा</b>
लघीयसीत्वात् । कुरति—शब्दायते <b>कोरङ्गी</b>, "शृङ्ग—शार्ङ्गादय" [ हैमोणादिसू० ९६ ] इति
गे निपात्यते, गौरादित्वाद् डी । बंहते <b>बहुला</b>, "स्था—वङ्कि—वंहि—" [ हैमोणादिसू०
४८६ ] इति उलो न लोपश्च, बहूनि पणानि लाति वा । तोल्यते <b>तुला</b>, भिदादित्वात्‌
साधुः । आह च—
सूक्ष्मैला द्राविडी तुच्छा कोरङ्गी बहुला त्रुटि ।
एला कपोतवर्णा च चन्द्रबाला च निष्कुटिः ॥
[                             ] इति ।
सूक्ष्मैलानामानि । लोके 'एलची' इति प्रसिद्धि ।</c>


<v><b>स्थूलैलायां बृहदेला प[^2]त्रैला त्वक्सुगन्धिका ॥ ३२ ॥</b></v>
<v><b>त्रिदिवोद्भवा पृथ्वीका कर्णिका त्रिपुटा पुटा ।</b></v>

<f id="1">द्राविडी नि० ॥</f>
<f id="2">मद्रैला नि० ॥</f>


;p{0021}
<c>स्थूला चासौ एला च <b>स्थूलैला</b> तस्याम् । बृहती चासौ एला च <b>बृहदेला</b> ।
पत्रोपलक्षिता एला <b>पत्रैला</b> । त्वचा सुगन्धिका <b>त्वक्सुगन्धिका</b> ॥ ३२ ॥</c>


<c>त्रिदिवे—स्वर्गे उद्भव—उत्पत्तिर्यस्या सा <b>त्रिदिवोद्भवा</b> । पृथ्वी प्रतिकृति
<b>पृथ्वीका</b> बहुपर्णत्वात् , "तम्य तुल्ये क संज्ञा—प्रतिकृत्यो" [ सिद्ध० ७.१.१०८ ] इति
कः । कर्णयति <b>कर्णिका</b>, णके आप् । त्रीणि पुटान्यस्याः <b>त्रिपुटा</b> त्र्यस्रि । पुटानि
सन्ति अस्याः <b>पुटा</b>, अभ्रादित्वादः । आह च—
भद्रैला वृहदेला च त्रिदिवा त्रिपुटोद्भवा ।
स्थूलैला त्वक्सुगन्धा च पृथ्वीका धान्यका पुटा ॥
[                                       ] इति ।
बृहदेलानामानि । लोके तु 'कङ्कोली एला' इति प्रसिद्धिः ।</c>


<v><b>क[^1]र्पूरे स्याद्‌ घनसारो हिमाह्‌वो हिमवालुका ॥ ३३ ॥</b></v>
<v><b>सिताभ्रः शीतलरजः स्फटिकश्चन्द्रनामकः ।</b></v>


<c>कल्पते <b>कर्पूरः</b>, पुं—क्लीबलिङ्ग, "मी—मसि—" [ हैमोणादि सू० ४२७ ] इत्युरः, [ तत्र ] ।
घनस्येव सारोऽस्य <b>घनसारः</b> । हिमस्याऽऽह्वाऽस्य <b>हिमाह्वः</b>, शीतलत्वात् । हिमा—
शीता चासौ वालुका च <b>हिमवालुका</b> ॥ ३३ ॥</c>


<c>सिताभ्रसदृशत्वात् <b>सिताभ्रः</b>, दन्त्यादिः । शीतलं रजोऽस्य <b>शीतलरजः</b> ।
स्फटिक इव <b>स्फटिकः</b>, निर्मलत्वात् । चन्द्रस्य नाम अस्य <b>चन्द्रनामा</b>, स्वार्थिके
के <b>चन्द्रनामकः</b>, आह्लादकत्वात् । [ चन्द्रपर्याया अपि ] । आह् च—
कर्पूर शीतलरज सिताभ्र स्फटिको हिमः ।
चन्द्रस्तुषारस्तुहिनः शशीन्दु—हिमवालुका ॥
[                           ] इति ।
कर्पूरनामानि । लोके 'कपूर' इति प्रसिद्धिः ।</c>


<v><b>कक्कोलके कटुफलं को[^2]लकं माधवोषितम् ॥ ३४ ॥</b></v>
<v><b>कोलं कोशफलं कोरं मारीचं द्वीपमित्यपि ।</b></v>


<c>कचते—दीप्यते <b>कक्कोलम्</b>, "पिञ्छोल—कल्लोल—" [ हेमोणादि सू० ४९५ ] इत्योले
निपात्यते; "ककि लौल्ये, ककतेऽत्र क कोलति—संस्त्यायति वा" इति <b>क्षीरस्वामी</b>;

<f id="1">कर्पूरे घनसार स्याद्‌ हिमा नि० ॥
<f id="2">कोमक मागधोत्थितम् नि० ॥


;p{0022}
स्वार्थिके के <b>कक्कोलकम्‌</b>, तत्र । कटु—क्षारं फलमस्य <b>कटुफलम्</b>। कोलति—संस्त्या-
यति <b>कोलम्</b>, स्वार्थिके के <b>कोलकम्</b>। माघवे उष्यते स्म <b>माधवोषितम्</b>॥ ३४ ॥</c>


<c>कोलति <b>कोलम्</b>, अच्‌ । कोशे फलान्यस्य <b>कोशफलम्</b> । कोलशब्दस्य
र—लयोरैक्ये <b>कोरम्</b>। "मृंत्‌ प्राणत्यागे" म्रियते अनेन <b>मारीचम्</b>, "म्रियतेरीचण्‌"
[ हैमोणादिसू० ११८ ] इतीचण्‌ , पुं—क्लीबलिङ्ग । द्वीपमिव <b>द्वीपम्</b>। आह च—
कक्कोलकं कृतफलं कोलकं कटुकाफलम् ।
तैल कटुफल द्वीपं मारीचं माधवोषितम् ॥
[                            ] इति ।
एतस्य लोके 'कङ्कोल' इति प्रसिद्धिः ।</c>


<v><b>लवङ्गे शिखरं दिव्यं भृङ्गारं वारिजं लवम् ॥ ३५ ॥</b></v>
<v><b>श्रीपुष्पं श्र्याह्वयं देवपुष्पं चन्दनपुष्पकम् ।</b></v>


<c>"लूग्‌श्‌ छेदने" लूयते <b>लवङ्गम्‌</b>, "पति—तमि—" [ हैमोणादिसू० ९८ ] इत्यङ्ग, तत्र ।
"शाखृ व्याप्तौ" शाखति <b>शिखरम्</b>, "शाखेरिदेतौ चात" [ हैमोणादिसू० ४०० ] इत्यर,
धातोराकारस्य चेकारः, शिखराकारत्वाद्वा । दिवि भव <b>दिव्यम्</b>, "द्युप्रागपागुद-
क्प्रतीचो य" [ सिद्ध० ६.३.८ ] इति य । भ्रियते <b>भृङ्गारम्</b>, "द्वार—शृङ्गार" [ हैमोणादि-
सू० ४११ ] इत्यारे निपात्यते । वारिणि जल ?? <b>वारिजम्</b>, "क्वचित्‌" [ सिद्ध० ५.१.
१७१ ] इति ड । लूयते <b>लवम्</b>॥ ३५ ॥</c>


<c>श्रियाः पुष्षं <b>श्रीपुष्पम्</b>। श्रिया आह्वयो यस्य तत्‌ <b>श्र्याह्वयम्</b> । देवं—द्युति-
मद देवाना वा पुष्पं <b>देवपुष्पम्</b> । चन्दनस्य पुष्पम्‌ <b>चन्दनपुष्पम्</b>, स्वार्थिके के
<b>चन्दनपुष्पकम्</b> । आह च—
लवङ्ग देवकुसुम भृङ्गार शिखर लवम् ।
दिव्यं चन्दनपुष्पं च श्रीपुष्प वारिसम्भवम् ॥
[                                    ] इति ।
एतस्य लोके 'लवङ्ग' इति प्रसिद्धि ।</c>


<v><b>नलिकायां कपोतांह्रिर्निर्मध्या शुषिरा नटी ॥ ३६ ॥</b></v>
<v><b>अ[^1]ञ्जनकेशी धमनी शून्या विद्रुमवल्ल्यपि ।</b></v>

<f id="1">धमन्यञ्जनकेशी च शू नि० ॥</f>


;p{0023}
<c>"णल गन्धे" नलति <b>नली</b>, स्वार्थिके के <b>नलिका</b>, तस्याम् । कपोतांह्रिरिव
<b>कपोतांह्रिः</b>, नलिकत्वात् । निर्गतं मध्यमस्या <b>निर्मध्या</b> । शुषिः—छिद्रमस्या अस्ति
<b>शुषिरा</b>, "मध्वादिभ्यो रः" [ सिद्ध० ७.२.२६ ] इति रः । नटति—नृत्यति वायुना
<b>नटी</b>, नर्तकीत्वात् , अच् , गौरादित्वाद् डीः ॥ ३६ ॥</c>


<c>अञ्जनाभाः केशा अस्याः <b>अञ्जनकेशी</b> । धमनीव <b>धमनी</b>, शैषिर्यात् ।
शुने हिता <b>शुन्या</b>, "शुनो वश्चोदृत्‌" [ सिद्ध० ७.१.३३ ] इति यः। विद्रुमवल्लीव
<b>विद्रुमवल्ली</b> नखीयम् । आह च—
नलिका विद्रुमलता कपोतचरणा नली ।
शुषिरा धमनी शून्या निर्मध्या नर्तकी नटी ॥
[                              ] इति ।
नलिकानामानि ।</c>


<v><b>अतिमुक्ते मण्डकः स्यात् पुण्ड्रको भ्रमरोत्सवः ॥ ३७ ॥</b></v>
<v><b>पराश्रयः सु[^1]वसन्तः कामुको माधवी लता ।</b></v>


<c>अतिकान्तो मुक्तान्‌ विरक्तान्‌ <b>अतिमुक्तः</b>, तत्र । मण्डयति <b>मण्डकः</b>,
णक । पुण्ड्रदेशोद्भवत्वात <b>पुण्ड्रः</b>, स्वार्थिक के <b>पुण्ड्रकः</b> । भ्रमराणामुत्सवोऽस्मादिति
<b>भ्रमरोत्सवः</b> ॥ ३७ ॥</c>


<c>परः—श्रेष्ठः आश्रयोऽस्य <b>पराश्रयः</b>, परैराश्रीयते वा । शोभनो वसन्तोऽस्मा-
दिति <b>सुवसन्तः</b> । कमनशील <b>कामुकः</b>, "शृ कम—" [ सिद्ध० ५.२.४० ] इत्यु-
कण्‌ । मधौ—वसन्ते भवा <b>माधवी</b>, "भर्तु—सन्ध्यादेरण्‌" [ सिद्ध० ६.३.८९ ]
इत्यण्‌ । लाति लता, "पृषि रञ्जि—"[ हैमोणादिसू० २०८ ] इति किदतः ।
आह च—
अतिमुक्तः पुण्ड्रकः स्याद् वासन्ती माधवी लता ।
[ अमर० का० २ वर्ग ४ श्लो० ७२ ] इति ।
अन्योऽप्याह—
अतिमुक्तो माधवी च सुवसन्तः पराश्रयः ।
अतिमुक्तः कामुकश्च मण्डको भ्रमरोत्सवः ॥
[                                   ] इति ।

<f id="1">सुवासन्ती का नि० ॥</f>


;p{0024}
अतिमुक्तनामानि । लोके 'अमीतउ' इति प्रसिद्ध ।</c>


<v><b>पिप्पले बोधिरश्वत्थः श्रीवृक्षश्चलपत्रकः ॥ ३८ ॥</b></v>
<v><b>मङ्गल्यः केशवावासः श्यामलो द्विरदाशनः ।</b></v>


<c>"पल गतौ" पलति <b>पिप्पलः</b>, "पृ—पलिभ्यां टित् पिप् च पूर्वस्य" [ हैमो-
णादिसू० ११ ] इति अः प्रत्ययः पिप्‌ च पूर्वस्य, पिप्पलानि—<b>देश्यां</b> पत्राणि, तानि
सन्त्यस्य वा, अभ्रादित्वादः । "अपि प्लवते" इति <b>नैरुक्ताः</b> । "एवमाद्याः प्राकृता
अपि" इति <b>धन्वन्तरिः</b> । यदाह—
प्रायो जनाः सन्ति वनेचराद्या गोपादय प्राकृतनामतज्ज्ञा ।
प्रयोजनार्था वचनप्रवृत्तिर्यतस्तत प्राकृत इत्यदोषः ॥
[                             ] इति ।
किञ्च—
रस—वीर्य—विपाकेभ्यो मूलात् पुष्पात् फलाद्‌ दलात्‌ ।
आकाराद्‌ देश—कालादेर्वनौषध्यर्थमुन्नयेत् ॥
[                                ] इति ।
तत्र । बुध्यते <b>बोधिः</b>, "किलि—पिलि—" [ हैमोणादिसू० ६०८ ] इति इ ।
बोधिसत्वाख्य सर्वोपकारित्वात् तनुवृत्तत्वाद्‌ गुरुपर्णत्वाच्च । अश्वेषु तिष्ठति <b>अश्वत्थः</b>
अश्वाश्रयः, पृषोदरादित्वात् सस्य तत्वम् । श्रिया युक्तो वृक्षः <b>श्रीवृक्षः</b> । स्वल्प-
वातेऽपि चलानि पत्राण्यस्य <b>चलपत्रः</b>, स्वार्थिके के <b>चलपत्रकः</b> ॥ ३८ ॥


मङ्गले साधु<b>र्मङ्गल्यः</b>, "तत्र साधौ" [ सिद्ध० ७.१.१५ ] इति यः ।
केशवस्य आवासः केशवः आवसत्यत्रेति वा <b>केशवावासः</b> । अत एव <b>कृष्णावासः</b> ।
श्यामो वर्णोऽस्त्यस्य <b>श्यामलः</b>, सिध्मादित्वाद्‌ लः । द्विरदस्य अशनः—भक्तं <b>द्विरदा-
शनः</b>, पुं—क्लीबलिङ्गः । आह च—
पिप्पलः केशवावासश्चलपत्रः पवित्रकः ।
मङ्गल्यः श्यामलोऽश्वत्थो बोधिवृक्षो गजाशनः ॥
[                       ] इति ।
एतस्य लोके 'पीपल' इति प्रसिद्धिः ।</c>


;p{0025}
<v><b>गर्दभाण्डे कन्दरालश्छायावृक्षः कमण्डलुः ॥ ३९ ॥</b></v>
<v><b>प्लक्षो वटः प्लवः शुङ्गी सुपार्श्वश्चारुदर्शनः ।
कपीतनः कपीतः स्यात् पीतन—प्लवकावपि ॥ ४० ॥</b></v>


<c>गर्दभ इबाण्डमस्य <b>गर्दभाण्डः</b>; गर्दं—सशब्दं भाण्डमस्येति वा, तत्र ।
कन्दरां लाति <b>कन्दरालः</b> शोणादित्वात् कन्दराशब्दस्याबन्तत्वम्‌ । छायायुक्तश्छायाया
वा वृक्ष <b>छायावृक्षः</b> । क—पानीयमनिति—प्राणित्यस्मिन्निति <b>कमण्डलुः</b>, "गूहलु—
गुग्गुलु—कमण्डलव" [ हैमोणादिसू० ८२४ ] इति आलुप्रत्यये निपात्यते, निपातनाच्च
कम्पूर्वादनितेर्डाऽन्तो ह्रस्वश्च प्रत्ययादे, पुंलिङ्ग ॥ ३९ ॥</c>


<c>प्लक्षति—अधो गच्छति <b>प्लक्षः</b> "प्लुष्‌ दाहे" प्लोषत्यशिवमिति वा, "प्लुषे प्लष्‌ च"
[ हैमोणादिसू० ५६६ ] इति स प्रत्ययो धातोश्च प्लष्‌ इत्यादेश । वटति—वेष्टयति
मूलै<b>र्वटः</b>, अच्‌ , त्रिलिङ्ग । 'प्लुड् गतौ' प्लवते अशिवमस्मादिति <b>प्लवः</b> । शाम्यति
<b>शुङ्गी</b>, "कमि—तमि—" [ हैमोणादिसू० १०७ ] इति डिदुङ्ग, गौरादित्वाद्‌ डीः ।
शोभन पार्श्वमस्य <b>सुपार्श्वः</b> । चारु—मनोहर दर्शनमस्य <b>चारुदर्शनः</b> । कं पीतयति
<b>कपीतनः</b>, "इण्‌क गतौ" कपीत्‌ एति वा, पृषोदरादित्वात्‌ । के पीतयति <b>कपीतः</b>,
अच् । कपीतनशब्दसम्बन्धिककारस्य पृषोदरादित्वाल्लोपे <b>पीतनः</b>, पीतयति वा <b>पीतनः</b> ।
प्लवते वातेन <b>प्लवकः</b> । आह च—
प्लक्ष कपीतनः शुङ्गी सुपार्श्वश्चारुदर्शनः ।
प्लवको गर्दभाण्डश्च कमण्डलुर्वटः प्लवः ॥
[                       ] इति ।
<b>अमरो</b>ऽपि—
गर्दभाण्डे कन्दराल—कपीतन—सुपार्श्वकाः ।
[ का० २ वर्ग ४ श्लो० ४३ ] इति ।
गर्दभाण्डनामानि । लोके तु 'पींपरी' इति प्रसिद्धिः ॥ ४० ॥</c>


<v><b>प[^1]र्कट्यां पर्कटी प्लक्षः मतीदो लक्षणो जटी ।</b></v>


<c>"पृचैप् सम्पर्के" पृच्यते <b>पर्कटी</b>, "कपट—कीकटादयः" [ हैमोणादिसू०
१४४ ] इत्यटे निपात्यते, गौरादित्वाद् डीः । यत्‌ <b>शाश्वतः</b>—

<f id="1">कर्पटी पर्कटी प्लक्षः सतीदो लक्षणे नटी नि०॥[^1]


;p{0026}
विज्ञेया पर्कटी प्लक्षः प्लक्ष पिप्पलपादपः ।
[                          ] इति ।
तस्याम् । पर्कटाख्यं फलमस्त्यस्य <b>पर्कटी</b>, इन्नन्तोऽयम् । यद् <b>वाचस्पतिः</b>—
"फलं त्वेतस्य पर्कटम्" [                       ] इति ।
<b>प्लक्ष</b>शब्दस्य साधना अत्र पूर्ववत्‌ । सती दयते पालयति <b>सतीदः</b> । लक्ष-
यति <b>लक्षणः</b> । जटा सन्त्यस्य <b>जटी</b>, शिखादित्वादिन् ।</c>


<v><b>वटे वैश्रवणावासो न्यग्रोधो बहुपाद ध्रुवः ॥ ४१ ॥</b></v>
<v><b>स्कन्धजन्मा रक्तफलः क्षीरी शुङ्गी वनस्पतिः ।</b></v>


<c>वटति—वेष्टयति मूलै<b>र्वटः</b>, तत्र । वैश्रवणस्य—धनदस्य आवासो <b>वैश्रवणावासः</b> ।
न्यग् रोहति <b>न्यग्रोधः</b>, "वीरुन्न्यग्रोधौ" [ सिद्ध० ४.१.१२१ ] इति धत्वे साधुः,
न्यक्—तिर्यग्मार्गं मूलै रुणद्धि वा । बहव पादाः—मूलान्यस्य <b>बहुपाद्</b>, "सुसङ्ख्यात्"
[ सिद्ध० ७.३.१५० ] इति पाद्भावः । "ध्रुंत् गति—स्थैर्ययोः" ध्रुवति <b>ध्रुवः</b>, "तुदादि-
विषि—" [ हैमोणादिसू० ५ ] इति किदः प्रत्ययः ॥ ४१ ॥</c>


<c>स्कन्धात्—प्रकाण्डाद् जन्माऽस्य <b>स्कन्धजन्मा</b> । रक्तानि फलान्यस्य <b>रक्तफलः</b> ।
क्षीरमस्त्यस्य <b>क्षीरी</b> । <b>शुङ्गी</b>शब्दस्य साधना प्राग्वत् । वनस्य पनि <b>वनस्पतिः</b>, वर्चस्कादि-
त्वात् साधुः । आह च—
वटो रक्तफलः शुङ्गी न्यग्रोधः स्कन्धजो ध्रुव ।
क्षीरी वैश्रवणावासो बहुपादो वनस्पति ॥
[                       ] इति ।
न्यग्रोधनामानि । लोकेऽस्य 'वडु' इति प्रसिद्धिः ।</c>


<v><b>उदुम्बरे जन्तुफलो यज्ञाङ्गो हेमदुग्धकः ॥ ४२ ॥</b></v>
<v><b>सदाफलो वसुवक्षः श्वेतवल्को मशक्यपि ।</b></v>


<c>"उन्दी ( उन्दैप्‌ ) क्लेदने" उनत्ति <b>उदुम्बरः</b>, 'तीवर—धीवर—" [ हैमोणादिसू०
४४४ ] इति वरटि निपात्यते, निपातनाद्‌ उन्देर्धातो किदुम् चान्त, उल्लङ्घितोऽ-
म्बर इति वा, पृषोदरादित्वाद्‌ उत्वम् , तत्र । मशकगर्भाणि फलान्यस्य <b>जन्तुफलः</b> ।
अत एव <b>कृमिफल</b> इति पर्यायेणोक्त । यज्ञ एवाङ्गोऽस्य <b>यज्ञाङ्गः</b> । हेमवर्णं दुग्ध-
मस्य <b>हेमदुग्धः</b>, के <b>हेमदुग्धकः</b> ॥ ४२ ॥</c>


;p{0027}
<c>सदा फलति <b>सदाफलः</b> । वसोर्वृक्षो <b>वसुवृक्षः</b> । श्वेतो वल्कः—छल्लिरस्य <b>श्वेत-
वल्कः</b> । मशकाः सन्त्यस्य <b>मशकी</b> । आह च—
क्षीरवृक्षे हेमदुग्ध उदुम्बर—सदाफलौ ।
अपुष्प—फलसम्बद्धो यज्ञाङ्गः श्वेतवल्कलः ॥
[                      ] इति ।
इन्दुरपि जगाद—
उदुम्बरस्तु यज्ञाङ्ग सुचक्षु श्वेतवल्कल ।
हेमदुग्ध कृमिफल श्रीरवृक्ष सकाञ्चनः ॥
[                      ] इति ।
उदुम्बरनामानि । लोके 'उंबरा' इति प्रसिद्धिः ।</c>


<v><b>काकोदुम्बरिकायां तु फाल्गुनी फल्गुवाटिका ॥ ४३ ॥</b></v>
<v><b>फ[^1]ल्गुराजी फलभारी मलयूर्जघनेफला ।</b></v>


<c>काकप्रिया उदुम्बरिका <b>काकोदुम्बरिका</b>, तस्याम् । फल्गुनस्येयं <b>फाल्गुनी</b>,
"तस्येदम्" [ सिद्ध० ६.३.१६० ] इत्यण्‌ । फल्गुश्चासौ वाटिका च <b>फल्गुवाटिका</b> ॥ ४३ ॥</c>


<c>फलति <b>फल्गुः</b>, "फलि—वल्यमेर्गुः" [ हैमोणादिसू० ७५८ ] इति गुः । अजति
<b>आजिः</b>, "पादाच्चात्यजिभ्याम्" [ हैमोणादिसू० ६२० ] इति णिदिः, "पदः पादस्याऽऽ-
ज्याति—गोपहते" [ सिद्ध० ३.२.९५ ] इति निर्देशाद्‌ ङीभावाभावः, ङ्याम् <b>आजी</b> । फलानि
बिभति <b>फलभारी</b>, "कर्मणोऽण्‌" [ सिद्ध० ५.३.१४ ] इत्यण्‌ , गौरादित्वाद् ङीः । "युणि
जुगुप्सायाम्‌" मलं—श्वित्रं यावयते <b>मलयूः</b>, पृषोदरादित्वात् । जघने—बुध्ने फलान्यस्याः
<b>जघनेफला</b>, सप्तम्यलक्‌ । एते स्त्रीलिङ्गा । आह च—
काकोदुम्बरिका फल्गुराजी [ च ] फल्गुवाटिका ।
फाल्गुनी फलभारी च मलयूः श्वित्रभेषजम् ॥
[                         ] इति ।
काकोदुम्बरिकानामानि । लोके 'कालुम्बरी' इति प्रसिद्धिः ।</c>


<v><b>राजादने तु राजन्या क्षीरिका प्रियदर्शनः ॥ ४४ ॥</b></v>
<v><b>कपिप्रियो दृढस्कन्धो मधु—रा[^2]लफलो नृपः ।</b></v>

<f id="1">फलाराजी फलभारी फलयु नि० ॥</f>
<f id="2">राजफलो नि० ॥</f>


;p{0028}
<c>राज्ञाम् अदतं मृष्टत्वाद् <b>राजादनम्</b>, पुं—क्लीबलिङ्ग, तत्र । राज्ञे हिता
<b>राजन्या</b>, "तस्मै हिते" [ सिद्ध० ७.१.३५ ] इति हितेऽर्थ यः । क्षीरमस्त्यस्या
<b>क्षीरिका</b>, क्षीरस्वादुत्वात्‌ , "अतोऽनेकस्वरात्" [ सिद्ध० ७.२.६ ] इतीकः । प्रियं दर्शन-
मस्य <b>प्रियदर्शनः</b> ॥ ४४ ॥</c>


<c>कपेः प्रिय <b>कपिप्रियः</b> । दृढ स्कन्ध प्रकाण्डोऽस्य <b>दृढस्कन्धः</b> । [ 'मधु-
रालफलः' ] मधुरालाभ्या फलमिति योज्यते, तत मधु—मृष्ट फलमस्य <b>मधुफलः</b>,
रालवर्णं फलमस्य <b>रालफलः</b> । नृपप्रियत्वाद्‌ <b>नृपः</b> । आह च
क्षीरिकोक्ता च राजन्या क्षीरभृद्‌ रूपको नृप ।
राजादनो दृढस्कन्ध कपोष्ट प्रियदर्शन ॥
[                                    ] इति ।
राजादननामानि । लोके तु 'रायणी' इति प्रसिद्धि ।</c>


<v><b>पियाले तु राजवृक्षो बहुवल्को धनुष्पटः ॥ ४५ ॥</b></v>
<v><b>सन्नकद्रुः खरस्कन्धश्चारस्तापसवल्लभः ।</b></v>


<c>"पां पाने" पीयते <b>पियालः</b>, 'कुलि—पिलि—विशि—विडि—मृणि—कुणिं—पी—प्रीभ्य  कित्‌'
[ हैमोणादिसू० ४७६ ] इत्यालः प्रत्यय, तत्र । राज्ञा वृक्षो <b>राजवृक्षः</b> । बहवो वल्का
अस्य <b>बहुवल्कः</b> । धनुष इव पट विस्तारोऽस्य <b>धनुष्पटः</b> ॥ ४५ ॥</c>


<c>सन्नकः—खरो द्रु—स्कन्धोऽस्य <b>सन्नकद्रुः</b> । खर—कठोरः स्कन्धोऽस्य <b>खर-
स्कन्धः</b> । "चर भक्षणे च" चर्यते—अद्यते <b>चरः</b> चर एव <b>चारः</b>, प्रज्ञादित्वादण्‌ । तापसाना
वल्लभः <b>तापसवल्लभः</b> । आह च
पियालोऽथ खरस्कन्ध चारो बहुलवल्कल ।
सन्नकद्रुश्चापपटो ललनस्तापसप्रिय ॥
[                          ] । इति ।
<b>चापपट इति पयायेणोक्त । पियालनामानि । लोके चारु इति प्रसिद्धि ।</c>


<v><b>आम्रातके वर्षपाकी कपिचूतः कपिप्रियः ॥ ४६ ॥</b></v>
<v><b>कपीतनः पीतनकस्तनुक्षीरोऽम्लपाटकः ।
शुङ्गी कपिरसाढ्यश्च दृष्यफलो बिभीषणः ॥ ४७ ॥</b></v>


<c>"अम शब्द—भक्त्यो" अति <b>आम्रातकः</b> "श्लष्मातका—ऽऽम्रातक—" [ हैमोणादि-
सू० ८३ ] इति निपात्यते आम्रमतति कपिचूतत्वादिति वा, तत्र । वर्षेण पाकोऽस्त्यस्य
<b>वर्षपाकी</b> । कपे—चूत आम्र <b>कपिचूतः</b> । कपः प्रिय <b>कपिप्रियः</b> ॥ ४६ ॥</c>


;p{0029}
<c>कपीस्तनोति <b>कपीतनः</b> । पीतीक्रियते अनेन पीतयति वा <b>पीतनः</b>, स्वार्थिके के
<b>पीतनकः</b> । "कपीतनशब्दस्य <b>पीतनो</b>ऽपभ्रंशे" इत्येके । तनु—तुच्छं क्षीरमस्य <b>तनुक्षीरः</b> ।
अम्ल पाटयति <b>अम्लपाटकः</b> । पटधातुभासार्थश्चौरादिक । शाम्यति <b>शुङ्गी</b>, "कमि—
तमि—" [ हैमोणादिसू० १०७ ] इति डिदुङ्गः, गौरादित्वाद्‌ ङी । <b>यन्महेश्वरः</b>
शुङ्गी वटा—ऽऽम्रातकयोः कर्कट्यामपि विश्रुता ।
[                          ] इति ।
कपिरसेन आढ्य <b>कपिरसाढ्यः</b>। दृष्य फलमस्य <b>दूष्यफलः</b> । भीषि बिभीषयते
<b>विभीषणः</b>, "नन्द्यादिभ्योऽन" [ सिद्ध० ५.१.५२ ] इत्यन । आह च—
आम्रातक पीतनक कपिचूतोऽम्लपाटकः ।
शुङ्गी कपिरसाढ्यश्च तनुक्षीर कपिप्रियः ॥
[                            ] इति ।
आम्रातकनामानि । लोके 'अम्बाडओ' इति प्रसिद्धि ॥ ४७ ॥</c>


<v><b>अर्के विकीरणोऽर्काह्‌वो जम्भला—ऽऽस्फोट—विष्किराः ।</b></v>
<v><b>क्षीरा—ऽर्कपर्णः</b></v>


<c>अर्क्यते—स्तूयते<b>ऽर्कः</b> । यदाह <b>श्रीधरः</b>
"अर्क सूर्येऽर्कपर्णे च" [                         ] इति ।
<b>महेश्वरोऽपि—</b>
"अर्काऽर्कपर्णे स्फटिके" [                          ] इति ।
तत्र । विकिरति पुष्पाणि <b>विकीरणः</b>, पृषोदरादित्वात् साधुः । अर्कः सूर्यस्तस्य
आह्वा—नाम अस्य <b>अर्काह्वः</b> । तेन <b>भास्करः</b> <b>रवि</b>रित्यादयोऽप्यवसेया । जम्भ लाति
<b>जम्भलः</b> । "स्फुटत्‌ विकसने" आस्फुटति पुष्पै <b>आस्फोटः</b>, ञ्णिति गुण, अच्
( घञ्‌ ) प्रत्यय । विकिरति <b>विष्किरः</b>, "वौ विष्किरो वा" [ सिद्ध० ४. ४. ९६ ] इति
सडागम । उपलक्षणोऽयम् , तेनान्यत्रापि । 'क्षीराऽर्कपर्ण' इति क्षीरा—ऽर्कयोः पर्ण
इति सम्बध्यते, तेन क्षीर पर्णऽस्य <b>क्षीरपर्णः</b>, अर्काभानि पर्णान्यस्य <b>अर्कपर्णः</b> । आह च—
अर्क सूर्याह्वय पुष्पी विष्किरोऽथ विकीरण ।
जम्भल क्षीरपर्ण स्यादास्फोटो भास्करो रवि ॥
[                                       ] इति ।
एतस्य लोके आकु इति प्रसिद्धि । तन्नामानि—</c>

 
;p{0030}
<v><b>राजार्के त्वलर्को गणरूपकः ॥ ४८ ॥</b></v>
<v><b>एकाष्ठीलः सदापु[^1]ष्पी मन्दारश्च प्रतापसः ।</b></v>


<c>राजा चासौ अर्कश्च <b>राजार्कः</b>, श्वताऽयम् , तत्र । शुक्लोऽर्क <b>अलर्कः</b>, पृषो-
दरादित्वात् साधु , अलति—भूषयतीति वा, "निष्क—तुरुष्क' [ हैमोणादिसू० २६ ]
इति के निपात्यते । यत् <b>श्रीधरः</b>
"अलर्को धवलार्के स्यात्" [                     ] इति ।
गणा—बहवो रूपाण्यस्य <b>गणरूपः</b>, स्वार्थिके के <b>गणरूपकः</b> ॥ ४८ ॥</c>


<c>एकोऽष्ठीलः—मज्जाऽस्य <b>एकाष्ठीलः</b> । सदा पुष्पाणि सन्त्यस्य <b>सदापुष्पी</b> ।
मन्दान् इयर्ति <b>मन्दारः</b>, मन्दा आरा अस्य वा । प्रताप स्यति <b>प्रतापसः</b>, "षोंच्‌
अन्तकर्मणि" इत्यस्माद्‌ ड प्रत्यय । आह च
राजार्का वसुको[^2]ऽयोऽर्का मन्दारो गणरूपक ।
एकाष्ठील सदापुष्पी सुधा—ऽलर्क प्रतापस ॥
[                                     ] इति ।
एतस्य लोके 'आकुमन्दारु इति प्रसिद्धि । य<b>दमरः</b>
अर्काह्व—वसुका ऽऽस्फोट गणरूप—विकीरणाः ॥
मन्दारश्चार्कपर्णेऽत्र शुक्लऽलर्क प्रतापसौ ।
[ का० २ वर्ग ४ श्लो० ८०-८१ ] इति ।</c>


<v><b>स्नु[^3]ह्यां वज्रो महावृक्षोऽसिपत्रः स्नु[^4]क्‌ सुधा गुडा ॥ ४९ ॥</b></v>
<v><b>समन्तदुग्धा सीहुं[^5]ण्डो गण्डीरो वज्रकण्टकः ।</b></v>


<c>"ष्णुहौच उद्गिरणे" स्नुह्यति क्षीर <b>स्नुहिः</b>, "नाम्युपान्तु—" [ हैमोणादिसू०
६०९ ] इति किदि स्नुहेति वैद्या तस्याम्‌ । वज्र इव <b>वज्रः</b>, भेदकत्वात्‌ । महाँश्चासौ
वृक्षश्च <b>महावृक्षः</b> । असि—खड्गस्तदाभानि पत्राण्यस्य <b>असिपत्रः</b> । "स्नुक प्रस्नवने"
स्नौति क्षीरं <b>स्नुक्‌</b> स्नुकौ स्नुक, 'द्रागादय' [ हैमोणादिसू० ८७० ] इति किक्‌प्रत्य-
यान्तो निपात्यते । सुष्ठु दधाति वयन्ति एना वा <b>सुधा</b> । 'गुड् शब्दे' गवते गूयते
बा <b>गुडा</b>, "कु—गु—हु—नी" [ हैमोणानिसू० १७० ] इति कित्‌ ड गुडति रक्षति वा,
"नाम्युपान्त्य—" [ सिद्ध० ५.१.५४ ] इति क । <b>यच्छाश्वतः</b>—

<f id="1">पुष्पो म नि० ॥</f>
<f id="2">ऽज्योऽर्का पु नि० ॥</f>
<f id="3">त्रुटया व ज्रा नि० ॥</f>
<f id="4">स्नुक् नि० ॥</f>
<f id="5">संहुण्ड शण्डेरी चक्रकण्टक नि० ॥</f>


;p{0031}
गुडौ गोलेक्षु—विकृती स्नुही—गुलिकयोर्गुडा ।
[                             ] इति ॥ ४९ ॥</c>


<c>समन्ततो दुग्धमस्याः <b>समन्तदुग्धा</b>, पृषोदरादित्वात् तकारलोपः । "हुडुड् सङ्घाते"
सीति हुण्डते <b>सीहुण्डः</b>, <b>सिंहतुण्डा</b>पभ्रंश । यद <b>मेखला</b>——
"कुलिशतरुः सीहुण्डः" [                               ] इति ।
गुडति <b>गण्डीरः</b>, "जम्बीरा—ऽऽभीर—" [ हैमोणादिसू० ४२२ ] इति ईरे
निपात्यते, गण्डीन्—ग्रन्थीन्‌ ईरयति वा । वज्रवद भेदकानि कण्टकान्यस्य <b>वज्रकण्टकः</b> ।
आह च
स्नुक्‌ सुधा च महावृक्षो गुडा निस्त्रिंशपत्रकः ।
समन्तदुग्धा गण्डीर सीहुण्डो वज्रकण्टकः ॥
[                                      ] इति ।
एतस्या लोके 'थोहरी' इति प्रसिद्धि ।</c>


<v><b>करमर्दे करम[^1]न्दः कराम्लक—सुषेणकौ ॥ ५० ॥</b></v>
<v><b>स्थू[^2]लपर्कट आविग्नः कृष्णपाकफलोऽपि च ।</b></v>


<c>करेण मूद्यते <b>करमर्दः</b>, तत्र । करेण मन्दः <b>करमन्दः</b> । करे अम्ल इव <b>कराम्लः</b>,
स्वार्थिके के <b>कराम्लकः</b> । शोभना सेनाऽस्य <b>सुषेणः</b> कपिमुखाभ, "एत्यक" [ सिद्ध०
२.३.२६ ] इति षत्वम् , स्वार्थिके के <b>सुषेणकः</b> ॥ ५० ॥</c>


<c>स्थूलं पर्कटं—फलमस्य <b>स्थूलपर्कटः</b> "ओविजैति भय—चलनयो" उद्विजतेऽस्माद्‌
<b>आविग्नः</b>, "दिन—नग्न—" [ हैमोणादिसू० २६८ ] इति ने निपात्यते । कृष्णं पाके
फलमस्य <b>कृष्णपाकफलः</b> । आह च—
करमर्दकमाविग्नं सुषेणं पाणिमर्दकम् ।
कराम्लं करमन्दं च कृष्णपाकफलं मतम् ॥
[                                   ] इति ।
सर्वेऽप्येते पु—क्लीबलिङ्गाः । करमर्दकनामानि । लोके 'करमदा' इति प्रसिद्धिः ।</c>


<v><b>जम्बीरे जम्भलो जम्भो ज[^3]म्भीरो दन्तहर्षणः ॥ ५१ ॥</b></v>
<v><b>दन्तशठो वक्त्रशोधी गम्भीरो रोचनोऽपि च ।</b></v>


<c>"जमू अदने" जम्यते <b>जम्बीरः</b>, "जम्बीरा—ऽऽभीर—" [ हैमोणादिसू० ४२२ ] इति
ईरे निपात्यते, तत्र । "जभुङ् गात्रविनामे" जम्भते <b>जम्भलः</b>, "मुरलोरल—" [ हैमोणादिसू०
 
<f id="1">मदः कराम्रक नि० ॥</f>
<f id="2">स्थलपर्केट नि० ॥</f>
<f id="3">जम्भीलो नि० ॥</f>


;p{0032}
४७४ ] इत्यले निपात्यते जम्भान्‌—दन्तान्‌ लात्यम्लत्वाद्वा । जम्भते <b>जम्भः</b>, अच्‌ , [ पुं—
क्लीबलिङ्ग ] "कृ—शृ—पृ पृग्‌—मञ्जि" [ हैमोणादिसू० ४१८ ] इति बहुवचनादीरे <b>जम्भीरः</b>,
"जम्भेर्मोहनार्थस्येतानि रूपाणि" इति <b>क्षीरस्वामी</b> । दन्तान्‌ हर्षयति <b>दन्त-
हर्षणः</b> ॥ ५१ ॥</c>


<c>दन्ता शठा अस्मादिति <b>दन्तशठः</b> । वक्त्रं शोधयत्यवश्य <b>वक्त्रशोधी</b>
"णिन् चाऽऽवश्यका—" [ सिद्ध०५.४.३६ ] इति णिन् वक्त्रस्य शोधो <b>वक्त्रशोध</b>
स विद्यते अस्य वा । गच्छति <b>गम्भीरः</b> "जम्बीराऽऽभीर—" [ हैमोणादिसू० ४२२ ] इतीरे
निपात्यते । रोचते <b>रोचनः</b>, "इडितो यञ्जनाद्यन्तात्‌" [ सिद्ध० ५.२.४४ ] इत्यनः ।
आह च—
जम्भीरो जम्भलो जम्भ प्रोक्तो दन्तशठस्तथा ।
जम्बीरो वक्त्रशोधी च रोचनो दन्तहर्षण ॥
[                            ] इति ।
एतस्य लोके 'जम्बीर' इति प्रसिद्धि ।</c>


<v><b>करुणे तु छागलाख्यो मल्लिकाकुसुमः प्रियः ॥ ५२ ॥</b></v>


<c>"कृत विक्षेपे" कीर्यते <b>करुणः</b>, "ऋ कृ—वृ—धृ—दारिभ्य उण" [ हैमोणादिसू० १९६ ]
इत्युण तत्र । छागलस्याख्या अस्य <b>छागलाख्यः</b> । मल्लिकाया इव कुसुममस्य
<b>मल्लिकाकुसुमः</b> । <b>मल्लिकापुष्पो</b>ऽपि । प्रीणाति हृदयं <b>प्रियः, "नाम्युपान्त्य—"
[ सिद्ध० ५.१.५४ ] इति क । एतस्य लोके 'करणा' इति प्रसिद्धि ॥ ५२ ॥</c>


<v><b>बीजपूरे बीजपूर्णः पूरकः फलपूरकः ।
सुपूरको मातुलुङ्गः केसराम्लोऽम्लकेसरः ॥ ५३ ॥</b></v>
<v><b>वराम्लो बीजको लुङ्गो रुचको मध्यकेसरः ।
कृमिघ्नो गन्धकुसुमः केसरो शी[^1]धुपादपः ॥ ५४ ॥</b></v>


<c>बीजैः पूर्यते <b>बीजपूरः</b>, तत्र । बीजै पूर्णा <b>बीजपूर्णः</b> । पूरयति <b>पूरकः</b> ।
फलानि पूरयति <b>फलपूरकः</b> । सुतरां पूरयति <b>सुपूरकः</b> । मा तोल्यते <b>मातुलुङ्गः</b>,
"माडस्तुलेरुङ्गक च" [ हैमोणादिसू० १०६ ] इति उङ्गक्‌ प्रत्यय । केसरा अम्लाः अस्य
<b>केसराम्लः</b>; केसरश्चासौ अम्लश्चेति वा । अम्ला केसरा अस्य <b>अम्लकेसरः</b> ॥ ५३ ॥</c>


<c>वरश्चासौ अम्लश्च <b>वराम्लः</b> । बीजाजाः सन्त्यस्य <b>बीजः</b>, अभ्रादित्वादः,
स्वार्थिके के <b>बीजकः</b> । मातुलुङ्गशब्दस्य पृषोदरादित्वाद्‌ मातुइत्येतस्य लोपे <b>लुङ्गः</b> ।

<f id="1">साधुपादप नि० ॥</f>


;p{0033}
रोचयति <b>रुचकः</b>, "ध्रू—धून्दि—रुचि—" [ हैमोणादिसू० २९ ] इति किदक । मध्ये केसरा
अस्य <b>मध्यकेसरः</b> । कृमीन हन्ति <b>कृमिघ्नः</b> । गन्धा—गन्धवन्त कुसुमा अस्य
<b>गन्धकुसुमः</b> । केसराः सन्त्यस्य <b>केसरी</b> । शीधुन पादपः <b>शीधुपादपः</b> । आह च—
फलपूरो बीजपुरः केसरी बीजपूरकः ।
बीजकः केसराम्लश्च मातुलुङ्गस्तु पुरकः ॥
[                                   ] इति ।
एतस्य लोके 'बीजउरउ' इति प्रसिद्धि ॥ ५४ ॥</c>


<v><b>मातुलुङ्गयां वर्धमाना मधुरा मधुकर्कटी ।
मधुवल्ली पीत[^1]पुष्पी देवदूती म[^2]हाफला ॥ ५५ ॥</b></v>


<c><b>'मातुलुङ्गयां'</b> बीजपूरविशेषे । वर्धते फलै<b>र्वर्धमाना</b> । मधु विद्यते अस्या <b>मधुरा</b>,
"मध्वादिभ्यो र" [ सिद्ध० ७.२.२६ ] इति रः माद्यत्यनया वा <b>मधुरा</b>,
"श्वशुर—कुकुन्दुर" [ हैमोणादिसू० ४२६ ] इत्युरे निपात्यते । य<b>न्महेश्वरः</b>——
मधुरा शतपुष्पाया मिश्रेया—नागरीभिदो ।
मधुकर्कटिका—मेदा—मधूली—यष्टिकासु च ॥
[                               ] इति ।
मधुन कर्कटी इव <b>मधुकर्कटी</b> । मधुनो वल्ली <b>मधुवल्ली</b> । पीतानि पुष्पाण्यस्या
<b>पीतपुष्पी</b>, "अम—काण्ड—प्रान्त—शतैकाञ्च पुष्पात्‌" [ सिद्ध० २.४.५६ ] इति डी ।
देवाना दूतीव <b>देवदूती</b> । महान्ति फलान्यस्या <b>महाफला</b> । आह च—
बीजपूर्णोऽपरः प्रोक्तो मधुरा मधुकर्कटी ।
मधुवल्ली मधुपर्णी वर्धमाना महाफला ॥
[                             ] इति ॥ ५५ ॥</c>


<v><b>अम्ली[^3]कायां चुक्रिकाऽम्ला शुक्तिका[^4] चाम्लिकाऽम्ब्लिका ।
चुक्रा चिञ्चा तिन्तिडीका तिन्तिला[^5] गुडपुष्पिका ॥ ५६ ॥</b></v>


<c>अम्ल्येव <b>अम्लीका</b>, तस्याम् । चुक्रैव <b>चुक्रिका</b> । "चुक्रन्ते—व्यथन्तेऽस्या
<b>चुक्रिका</b> इति <b>क्षीरस्वामी</b> । अमति <b>अम्ला</b>, "शा—मा—श्या शक्यम्ब्यमिभ्यो लः" [ हैमो-

<f id="1">पूतिपुष्पा नि० ॥</f>
<f id="2">महाबला नि० ॥</f>
<f id="3">अम्लिकाया नि० ॥</f>
<f id="4">काम्ली विकाम्लिका नि० ॥</f>
<f id="5">डी गुरुपु नि० ॥</f>


;p{0034}
णादिसू० ४६२ ] इति ल अम्लत्वाद्वा <b>अम्ला</b> । शुक्तम्‌—अम्लविशेष तान्तोऽयम् ,
स विद्यतेऽस्याः <b>शुक्तिका</b>, "अतोऽनेकस्वरात्‌" [ सिद्ध० ७.२.६ ] इति क । अम्लैब
<b>अम्लिका</b> । अम्बला एव <b>अम्ब्लिका</b> । "चकि तृप्ति—प्रतीघातयो" चकते अनया <b>चुक्रा</b>,
"चकि—रमि—विकसेरुच्चास्य" [ हैमोणादिसू० ३९३ ] इति र प्रत्ययोऽकारस्य चोकार
चुक्रः—अम्लोरस, स विद्यतेऽस्या वा, अभ्रादित्वादः । चिञ्चिमायते अम्लत्वान्मुखं ययाऽसौ
<b>चिञ्चा</b>, पृषोदरादित्वात् साधुः । "तिम तीम ष्टिम ष्टीमच् आर्द्रभावे" तिम्यति
<b>तिन्तिडीका</b>, "सृणीका—ऽस्तीक—प्रतीक" [ हैमोणादिसू० ५० ] इतीके निपातनात्
तिमेर्धातोस्तिड् अन्तो भवति । <b>केचित्‌</b> पूर्वस्य इत्व नेच्छन्ति तन्मते <b>तिन्तडीका</b> ।
तिम्यति तिन्ति[^1]डा, "विहड—कहोड—" [ हैमोणादिसू० १७२ ] इति अडे निपात्यते,
ऋफिडादित्वाल्लत्वे <b>तिन्तिला</b> । गुड इव पुष्पाण्यस्या <b>गुडपुष्पिका</b> । आह च—
अम्लीका चुक्रिका चुक्रा साऽम्ला शुक्ताऽथ शुक्तिका ।
अम्लिका चाम्ब्लिका चिञ्चा तिन्तिडीका च तिन्तिला ॥
[                                ] इति ।
एतस्या लोके 'आबिली' इति प्रसिद्धि ॥ ५६ ॥</c>


<v><b>वृक्षाम्ले स्यादम्लवृक्षस्तिन्तिडीको महीरुहः ।
शाकाम्लमम्लशाकं चाम्लपूरो रक्तपूरकः ॥ ५७ ॥</b></v>


<c>वृक्षश्चासौ अम्लश्च <b>वृक्षाम्लः, तत्र । अम्लश्चासौ वृक्षश्च <b>अम्लवृक्षः</b> । <b>तिन्तिडीक</b>—
शब्दस्य साधना पूर्ववत्‌‌ । मह्यां रोहति <b>महीरुहः</b> । शाकं च तद् अम्ल च
<b>शाकाम्लम्</b> । अम्लं च तत् शाकं च <b>अम्लशाकम्</b> । अम्लस्य पूरो अस्य <b>अम्ल-
पूरः</b> । रक्तं पूरयति <b>रक्तपूरकः</b> । आह च
वृक्षाम्लं तिन्तिडीकं च शाकाम्लं रक्तपुरकम्‌ ।
अम्लवृक्षोऽम्लशाकं तदम्लपूरो महीरुह ॥
[                             ] इति ।
वृक्षाम्लनामानि । लोके 'तिन्तिडीक' इति प्रसिद्धिः ॥ ५७ ॥</c>


<v><b>अथाम्लवेतसे भीमो भेदनो रक्तपूरकः ।
रुधिरस्रावकश्चुक्रं मांसारिर्वातिकप्रियः ॥ ५८ ॥</b></v>

<f id="1">अभिधानचिन्तामणौ अमरकोशे च 'तिन्तिडी' इति दृश्यते ॥</f>


;p{0035}
<v><b>शाखाम्लो वेतसाम्लोऽम्लस्तिन्तिडीको रसाम्लकः ।</b></v>


<c>अम्लश्चासौ वेतसश्च <b>अ[^1]म्लवेतसः</b>, तत्र । बिभ्यति अस्मादिति <b>भीमः</b>, "भियः
षोऽन्तश्च वा" [ हैमोणादिसू० ३४४ ] इति किन्मः । भेदयति <b>भेदनः</b> । रक्तं पूरयति <b>रक्त-
पूरकः</b> । रुधिरं स्रावयति <b>रुधिरस्रावकः</b> । चक्यते—तृष्यतेऽनेन <b>चुक्रम्‌</b> पुं—क्लीबलिङ्गः,
"चकि—रमि—" [ हैमोणादिसू० ३९३ ] इति र, अकारस्य च उकारः । मांसस्य अरि
<b>मांसारिः</b> । वातिकानां प्रियो <b>वातिकप्रियः</b> ॥ ५८ ॥</c>


<c>शाखा अम्लाऽस्य <b>शाखाम्लः</b> । वेतसश्चासौ अम्लश्च <b>वेतसाम्लः</b> । अमति <b>अम्लः</b>,
"शा—मा—श्या—शक्यम्ब्यबिभ्यो ल" [ हैमोणादिसू० ४६२ ] इति ल । <b>तिन्तिडीक</b>शब्दः
प्राग्वत्‌ । रसोऽम्लोऽस्य <b>रसाम्लः</b>, स्वार्थिके के <b>रसाम्लकः</b> । आह च—
अम्लोऽम्लवेतसो भीमो रसाम्लो बिल्ववेतसः ।
रक्तस्रावो वेतसाम्ल शतवेधी च वेधकः ॥
[                                ] इति ।
एतस्य लोके 'आम्लवेतस्‌' इति प्रसिद्धिः ।</c>


<v><b>स शङ्खद्रावको हीनो बा[^2]लद्रावक उत्तमः ॥ ५९ ॥</b></v>

<c>'स' अम्लवेतस शङ्खान्‌ द्रावयति <b>शङ्खद्रावकः</b> हीन । बालं द्रावयति <b>बाल-
द्रावकः</b> उत्तमः कथ्यते इति शेषः ॥ ५९ ॥</c>


<v><b>तावेव तु शतवेधि—सहस्रवेधिनौ क्रमात् ।</b></v>


<c>'तु' पुनरर्थे । 'तावेव' शङ्खद्रावक—बालद्रावकावेव शतं—बहून् विध्यत्यवश्यं <b>शत-
वेधी</b>, सहस्रं विध्यत्यवश्यं <b>सहस्रवेधी</b>, उभयत्र "णिन् चाऽऽवश्यका—" [ सिद्ध०
५.४.३६ ] इति णिन् । 'क्रमाद्‌' अनुक्रमेण । आह च—
सहस्रवेधी चुक्रोऽम्लवेतस शतवेध्यपि ।
[ अमर० का० २ वर्ग ४ श्लोक १४१ ] इति ।</c>


<v><b>कपित्थे वानरावासो गन्धपत्रः कपिप्रियः ॥ ६० ॥</b></v>
<v><b>पुष्पफलो दधिफलो दधित्थ—ग्राहि—मन्मथाः ।
अक्षिस्पन्दो दन्तशठो राजाम्रश्चिरपाक्यपि ॥ ६१ ॥</b></v>

<f id="1">"अम्लवेतसवृक्षनिर्यासोऽम्लवेतस ।" इति अभिधानचिन्तामणिस्वोपज्ञवृतौ ॥</f>
<f id="2">लोहद्रावक नि० ॥</f>


;p{0036}
<c>कपयोऽस्मिन् तिष्ठन्ति <b>कपित्थः</b> कपिप्रियत्वात्‌ , कपिरिव तिष्ठतीति वा,
पृषोदरादित्वात् साधु , तत्र । वानराणामावासो <b>वानरावासः</b> । गन्धयुक्तानि पत्रा-
ण्यस्य <b>गन्धपत्रः</b> । कपीना प्रिय <b>कपिप्रियः</b> ॥ ६० ॥</c>


<c>पुष्पाण्येव फलमस्य <b>पुष्पफलः</b> । दधिवदम्लमधुर फलमस्य <b>दधिफलः</b> । दध्नि
तिष्ठति <b>दधित्थः</b>, पृषोदरादित्वात्‌ । गृह्णातीति <b>ग्राही</b>, स्तम्भकारित्वात्‌ , ग्रहादित्वाद्‌
णिन् । मनो मथ्नाति <b>मन्मथः</b>, प्रषोदरादित्वात् साधु मथति चित्तमिति वा
"क्रमि—मथिभ्यां चन्मनौ च" [ हैमोणादिसू० १२ ] इत्य प्रत्यय मन् इत्यादेशश्चास्य ।
अक्षि स्पन्दत्‌ अस्मादिति <b>अक्षिस्पन्दः</b> । दन्तेषु शठ अम्लत्वादिति <b>दन्तशठः</b> । राजा
चासौ आम्रश्च <b>राजाम्रः</b> । चिरेण पाकोऽस्य <b>चिरपाकी</b> । आह च
कपित्थोऽथ दधित्थश्च ग्राही फलसुगन्धिक ।
अक्षिस्पन्दो दधिफलश्चिरपाकी कपिप्रिय ॥
[                             ] इति ।
कपित्थनामानि । लोके तु 'कउठी' इति प्रसिद्धि ॥ ६१ ॥</c>


<v><b>अश्मन्तके सू[^1]क्ष्मपत्रः पाषाणान्तक इन्द्रकः ।
अम्लपत्रस्ताम्र[^2]पुष्पः कुशली यमलच्छदः ॥ ६२ ॥</b></v>


<c>अश्नुते <b>अश्मन्तम्‌</b> "सीमन्त—हेमन्त—" [ हैमोणादिसू० २२२ ] इत्यन्ते निपात्यते
स्वार्थिके के <b>अश्मन्तकम्</b> तत्र । सूक्ष्माणि पत्राण्यस्य <b>सूक्ष्मपत्रः</b> । पाषाणमन्तयति <b>पाषा-
णान्तकः</b> । इन्दति <b>इन्द्रः</b>, "भा—वृधि—" [ हैमोणादिसू० ३८७ ] इति र, स्वार्थिके के
<b>इन्द्रकः</b> । अम्लानि पत्राण्यस्य <b>अम्लपत्रः</b> । ताम्राणि रक्तत्वात्‌ पुष्पाण्यस्य <b>ताम्रपुष्पः</b> ।
कुशलमस्त्यस्य <b>कुशली</b> । यमलरूप छदमस्य <b>यमलच्छदः</b> । आह च—
अश्मन्तक इन्द्रकस्तु कुशली चाऽम्लपत्रक ।
श्लक्ष्णत्वग्‌ मालुकापण स्मृता यमलपत्रक ॥
[                              ] इति ।
अश्मन्तकनामानि । लोक तु आसद्रा इति प्रसिद्धि ॥ ६२ ॥</c>


<v><b>ना[^3]रङ्गे नागरङ्गः स्यात्‌ त्वक्सुगन्धो मुखप्रियः ।
ऐरावतो योगसारो यो[^4]षिद्वक्त्राधिवासनः ॥ ६३ ॥</b></v>

<f id="1">श्लक्ष्णपत्र नि० ॥</f>
<f id="2">म्रपत्र कु नि० ॥</f>
<f id="3">नारङ्गे स्यान्नागरङ्गस्त्वक्सु नि० ॥</f>
<f id="4">योगी तक्राधि नि० ॥</f>


;p{0037}
<c>नृणाति <b>नारङ्गः</b>, "सृ—वृ—नृभ्यो णित्" [ हैमोणादिसू० ९९ ] इत्यङ्ग, न आग-
च्छति सहजो रङ्गोऽस्य वा, तत्र । नागस्य—सिन्दूरस्येव रङ्गः—रागोऽस्य <b>नाग-
रङ्गः</b> । त्वचा सुगन्ध <b>त्वक्सुगन्धः</b> । मुखस्य प्रियो <b>मुखप्रियः</b> । इरावत्याः—
विद्युत इवायं रक्तत्वाद्‌ <b>ऐरावत:</b>, "तस्येदम्" [ सिद्ध० ६.३.१६० ] इत्यण्‌ । योगेन
सारो <b>योगसारः</b> । योषिद्वक्त्रमधिवासयति <b>योषिद्वक्त्राधिवासनः</b> । आह च—
नारङ्गस्त्वक्सुगन्ध स्यान्नागरङ्गो मुखप्रिय ।
स चैरावतक प्रोक्तो योषिद्वक्त्राधिवासन ॥
[                             ] इति ।
नारङ्गः <b>मुखवास</b> इति । नारङ्गनामानि । लोक तु "नारिंगु" इति प्रसिद्धि ॥ ६३ ॥</c>


<v><b>खदिरे स्याद् रक्तसारः कण्टकी दन्तधावनः ।
गायत्री बा[^1]लपत्रश्च जिह्मशल्यः क्षितिद्रुमः ॥ ६४ ॥</b></v>


<c>"खद हिसाया च" चकारात् स्थैर्य, खदति <b>खदिरः</b>, "मदि—मन्दि—"
[ हैमोणादिसू० ४१२ ] इति इर, तत्र । रक्तश्चासौ सारश्च <b>रक्तसारः</b> । कण्टका
सन्त्यस्य <b>कण्टकी</b> । दन्तस्य धाक्नो <b>दन्तधावनः</b> । गायते—विप्रान् त्रायतेऽवश्य
<b>गायत्री</b> । बालवत् पत्राण्यस्य <b>बालपत्रः</b>, सूक्ष्मपर्णौ ह्यसौ । जि?—व? शल्यमस्य
<b>जिह्मशल्यः</b> । क्षितौ द्रुमः <b>क्षितिद्रुमः</b> । आह च—
खदिरो रक्तसारश्च गायत्री दन्तधावनः ।
कण्टकी बालपत्रश्च जिह्मशल्य क्षितिद्रुमः ॥ ६४ ॥
[                                         ] इति ।
खदिरनामानि ।</c>


<v><b>सिते तु तत्र कदरः का[^2]मुकः कुब्जकण्टकः ।
सोमवल्को नेमिवृक्षः श्या[^3]मसारः पथिद्रुमः ॥ ६५ ॥</b></v>


<c>'तुः' पुनरर्थे । 'सित' धवल तत्र इति खदिर कं ?णाति कफघ्नत्वात् <b>कदरः</b> ।
कमनशील <b>कामुकः</b>, "शृ—कम—" [ सिद्ध० ५.२.४० ] इत्युकण । कुब्जा कण्टका
अस्य <b>कुब्जकण्टकः</b> । सोमस्येव—चन्द्रस्येव वल्कमस्य <b>सोमवल्कः</b>, कण्टकित्वात् ,

<f id="1">चलपत्रश्च बहुशल्य क्षितिक्षम नि० ॥</f>
<f id="2">कार्मकः नि० ॥</f>
<f id="3">श्वेतसार नि० ॥</f>


;p{0038}
"शुक्लत्वग्‌ वा" इति <b>क्षीरस्वामी</b> । नेमिश्चासौ वृक्षश्च <b>नेमिवृक्षः</b> । श्यामः
सारोऽस्य <b>श्यामसारः</b> । <b>पथिद्रुमः</b> सप्तम्यलुक् । आह च
खदिरः श्वेतसारोऽनुः सोमवल्क पथिद्रुम ।
श्यामसारो नेमिवृक्ष कामुक कुब्जकण्टक ॥
[                            ] इति ।
श्वेतखदिरनामानि ॥ ६५ ॥</c>


<v><b>विट्खदिरे त्व[^1]रिमेदा गोधास्कन्धोऽरिमेदकः ।
अहिमारोऽरिमः पूत्यरिमेदो मुखशोधनः ॥ ६६ ॥</b></v>


<c>विट्—विष्टा तद्गन्ध खदिर <b>विट्खदिरः</b> <b>पूतिखदिराख्यः</b>, तत्र ।
अरि दुस्सहो मेद स्रावोऽस्य <b>अरिमेदः</b> । गोधेव स्कन्धोऽस्य <b>गोधास्कन्धः</b> । अरि
मेद एव <b>अरिमेदकः</b> स्वार्थिकः क प्रत्यय । अहीन मारयति <b>अहिमारः</b> । अरिरिव
मथ्नाति गन्धेन नक्रमिति <b>अरिमः</b>, "क्वचित्‌" [ सिद्ध० ५.१.१७१ ] इति ड ।
पूतिश्चासौ अरिमेदश्च <b>पूत्यरिमेदः</b> । मुखस्य शोधनो <b>मुखशोधनः</b> । आह च—
अरिमेदोऽरिमेधश्च गोधास्कन्धोऽरिमेदक ।
अहिमेदोऽहिमारश्चारिम पूत्यरिमेदक ॥
[                                 ] इति ।
एतस्य लोके 'अरंजु' इति प्रसिद्धि ॥ ६६ ॥</c>


<v><b>शाल्मलौ तूलिनी मोचा पिच्छिला चि[^2]रजीविता ।
कुक्कुटी पूरणी रक्तकुसुमा घुणवल्लभा ॥ ६७ ॥</b></v>
<v><b>कण्टकाढ्या नलफली</b></v>


<c>"शाड्टड् श्लाघायाम्‌" ऋफिडादित्वाद डस्य लत्वे शालते दैर्घ्यात् <b>शाल्मलिः</b>; "शल
गतौ" ण्यन्त, शालयति वा, 'मा शालिभ्यामोकुलि मली' [ हैमोणादिसू० ७०३ ]
इति मलिः प्रत्यय पु स्त्रीलिङ्ग, तस्याम् । तूलमस्त्यस्या <b>तूलिनी</b> । मुञ्चति रसं
<b>मोचा</b>, लिहादित्वादच्‌ । पिच्छा अस्त्यस्या <b>पिच्छिला</b>, "लोम पिच्छादे शेलम्‌"
[ सिद्ध० ७.२.२८ ] ??? । चिर जिवितमस्या<b>श्चिरजीविता</b>, अत एव <b>स्थिरायुः</b>
<b>स्थिरजीविका</b> च । "कुकि वृकि आदान" कुक्यते <b>कुक्कुटी</b> "नर्कट—कुक्कुट—" [ हैमो-

<f id="1">त्विरिमिदो नि० ॥</f>
<f id="2">चिरजाविता नि० ॥</f>


;p{0039}
णादिसू० १५५ ] इत्युटे निपात्यते, कुक्कुटीव वा । पूरयति <b>पूरणी</b> । रक्तानि कुसुमान्यस्या
<b>रक्तकुसुमा</b> । घुणानां—जन्तुविशेषाणां वल्लभा <b>घुणवल्लभा</b> ॥ ६७ ॥</c>


<c>कण्टकैराढ्या <b>कण्टकाढ्या</b> । नलवत्‌ फलान्यस्याः <b>नलफली</b> । आह च—
शाल्मली रक्तपुष्पा च कुक्कुटी स्थिरजिविका ।
पिच्छिला तूलिनी मोचा कण्टकाढ्या च पूरणी ॥
मोचनीति च [                           ] इति ।
शाल्मलिनामानि । लोके तु 'सींबली' इति प्रसिद्धिः ॥</c>


<v><b>पिच्छा तु तस्य वेष्टकः ।</b></v>


<c>'तस्य' शाल्मले । पिच्छेव <b>पिच्छा</b>, आचामवदङ्गुलिषङ्गित्वात्, पीयते वा
<b>पिच्छा</b>, "पी—पूडो ह्रस्वश्च" [ हैमोणादिसू० १२५ ] इति छक्‌ प्रत्ययो दीर्घस्य
ह्रस्वश्च । <b>वेष्टकः</b> निर्यास, कथ्यते इति शेष । आह च—
शाल्मली वेष्टक पिच्छा निर्यासः स च शाल्मलः ।
मोचस्रावो मोचरसो मोचनिर्यासकस्तथा ॥
[                          ] इति ।</c>


<v><b>कु[^1]शाल्मलौ शाल्मलिको रोचनः कूटशाल्मलिः ॥ ६८ ॥</b></v>


<c>कुत्सितः शाल्मलिः <b>कुशाल्मलिः</b>, तत्र । कुत्सितः शाल्मलिः <b>शाल्मलिकः</b> ।
"शाल्मलिप्रकारः <b>शाल्मलिकः</b>" इत्यपरे । रोचते <b>रोचनः</b> । कूटः शाल्मलिः <b>कूटशा-
ल्मलिः</b>, इह कूटशब्देन कुत्सितत्वं द्योत्यते, दुर्गादेहि परसैन्यदलनार्थं सा क्षिप्यते ।
शाल्मलिविशेषोऽयम् ॥ ६८ ॥</c>


<v><b>शिं[^2]शपायां महाश्यामा पिच्छिला पाण्डुरच्छदा ।
कृष्णसाराऽङ्गारवर्णा</b></v>


<c>शंस्यते <b>शिंशपा</b>, "शंसेः श इच्चात" [ हैमोणादिसू० ३०६ ] इत्यनेन
"शंसू स्तुतौ च इत्यस्मादप प्रत्ययस्तालव्य शकारोऽन्तादेशोऽकारस्य च इकारो
भवति" तस्याम् । महती चासौ श्यामा च <b>महाश्यामा</b> । पिच्छा विद्यतेऽस्याः
<b>पिच्छिला</b>, "लोमपिच्छादे शेलम्" [ सिद्ध० ७.२.२८ ] इतील । पाण्डुराणि

<f id="1">कुत्सिते शाल्मलौ प्रोक्तो रोचन नि० ॥</f>
<f id="2">शिंशिपा नि० ॥</f>


;p{0040}
छदान्यस्या <b>पाण्डुरच्छदा</b> । कृष्ण सारोऽस्या <b>कृष्णसारा</b> । <b>अङ्गारवर्णा</b>
अङ्गाराकृति । शिंशपानामानि । लोके 'सीसम' इति प्रसिद्धि ।</c>


<v><b>अगुरुर[^1]न्या तु शिंशपा ॥ ६९ ॥</b></v>


<c>'तुः' पुनरर्थे । 'अन्या' अपरा शिंशपा न गुरु <b>अगुरुः</b>, पु—क्लीबलिङ्ग,
उच्यते इति शेष । <b>यन्महेश्वरः</b>—
अगुरुः स्याच्छिंशपाया जोङ्गके लघुनि त्रिपु ।
[                                  ] इति ।
तथा च—
शिंशपा तु महाश्यामा कृष्णसार स्मृतोऽगुरु ।
[                                                    ] इति ॥ ६९ ॥</c>


<v><b>कुशिंश[^2]पा भस्मगर्भा कपिला भस्मपिङ्गला ।</b></v>


<c>कुत्सिता शिंशपा <b>कुशिंशपा</b> । भस्म गर्भेऽस्या <b>भस्मगर्भा</b> । <b>कपिला</b>
कपिलवर्णत्वात्‌ । "कबृड् वर्णे" कब्यते कबते वा कपिला, "स्थण्डिल कपिल" [ हैमो-
णादिसू० ४८४ ] इति साधु । भस्म चासौ पिङ्गला च <b>भस्मपिङ्गला</b> । आह च—
कुशिंशपाऽन्या कपिला भस्मगर्भा वसादनी ।
[                                      ] इति ।
शिंशपाविशेषोऽयम् ।</c>


<v><b>बदर्यां कुव[^3]ली कोलिः कर्कन्धुः फ[^4]लितच्छदा ॥ ७० ॥</b></v>
<v><b>राष्ट्रवृद्धिकरी कोली सौवीरी व[^5]ज्रशल्यिका ।
घुट्टा[^6] घोण्टा गोपघोण्टा व्याघ्र—गृध्रनखीत्यपि ॥ ७१ ॥</b></v>


<c>"बद स्थैर्ये" बदति <b>बदरी</b>, "ऋच्छि—चटि—" [ हेमोणादिसू० ३९७ ] इत्यरः, तस्याम्
कौति <b>कुवली</b>, "कोर्वा" [ हैमोणादिसू० ४६९ ] इति किदल, कौ—भूमौ वलतीति वा,

<f id="1">रल्पा तु शिंशिपा नि० ॥</f>
<f id="2">शिंशिपा नि० ॥</f>
<f id="3">कुवलि नि० ॥</f>
<f id="4">फेनिलच्छदा नि० ॥</f>
<f id="5">वज्रशिल्पिका नि० ॥</f>
<f id="6">घुटा घोण्टा कुहा घोट्टा नि० ॥</f>


;p{0041}
त्रिलिङ्गः । कोलति—संस्त्यायति <b>कोलिः</b>, "किलि—पिलि—" [ हैमोणादिसू० ६०८ ]
इत्यादिशब्दाद्‌ इः प्रत्ययः; स्त्रीलिङ्गः । कर्कस्य अन्धुरिव <b>कर्कन्धुः</b>, कर्कः—लोहितो-
ऽन्धुरिति वा <b>कर्कन्धुः</b> पुं—स्त्रीलिङ्गः । फलितं छदमस्याः <b>फलितच्छदा</b> ॥ ७० ॥</c>


<c>राष्ट्रस्य वृद्धिकरी <b>राष्ट्रवृद्धिकरी</b> । इकारान्तात् कोलिशब्दाद्‌ ङ्यां <b>कोली</b> ।
<b>सुवीर</b>देशे भवा <b>सौवीरी</b>, "भवे" [ सिद्ध० ६.३.१२३ ] इत्यण्‌ , "अण—ञे—ये—"
[ सिद्ध० २.४.२० ] इति डीः । वज्र इव शल्यं—कण्टकमस्या <b>वज्रशल्यिका</b> ।
घुणति—वृत्तत्वाद् भ्रमति <b>घुट्टा</b> <b>घोण्टा</b> च, उभावपि "घटा—घाटा—घण्टादयः"
[ हैमोणादिसू० १४१ ] इति टे निपात्येते । गोपानां घोण्टा <b>गोपघोण्टा</b> ।
'व्याघ्र—गृध्रनखी' इति व्याध्र—गृध्रशब्दाभ्यां परो नखशब्दः सम्बध्यते, तेन
व्याघ्रस्येव नखा अस्या <b>व्याघ्रनखी</b> । एवं <b>गृध्रनखी</b>, कण्टकानां प्राचुर्यात् ।
यदुवाच <b>चन्द्रः</b>—
बदरी गोपघण्टा च घुट्टा घोण्टा च कोकिला ।
स्निग्धच्छदा कोलफला राष्ट्रवृद्धिकरी तथा ॥
[                            ] इति ।
इन्दुरप्याह—
बदरी स्निग्धपत्रा च राष्ट्रवृद्धिकरी तथा ।
फलं तस्याः स्मृतं कोलं कोकिलं फेनिलं कुहम् ॥
लोलं सूक्ष्मफलं तत्तु ज्ञेयं कर्कन्धु कण्टुकम् ।
स्वादुः कन्दुः सिञ्चतिका तच्च कोलफलं मतम् ॥
[                                ] इति ।
एतस्या लोके 'बोरि' इति प्रसिद्धिः ॥ ७१ ॥</c>


<v><b>शम्यां सक्तुफला लक्ष्मीः शि[^1]म्बा तुङ्गाऽग्निपादपः ।
अजप्रिया भस्मकाष्ठा शङ्करः शिवकीलिका ॥ ७२ ॥</b></v>
<v><b>शिवा[^2]ऽलोमाऽऽयतफला लोम—पामविनाशिनी ।
मङ्गल्या शुचिपत्रा च</b></v>

<f id="1">शिवा नि० ॥
<f id="2">शिवलोमा नि० ॥


;p{0042}
<c>शाम्यत्यस्यां सस्यं <b>शमी</b> ; "शमयति दोषान्" इति <b>क्षीरस्वामी</b>, शिवात्वात् ,
गौरादित्वाद्‌ ङीः, तस्याम् । सक्तवः फलान्यस्या <b>सक्तुफला</b> । लक्ष्मीरिव <b>लक्ष्मीः</b>;
लक्ष्यते वा "लक्षेर्मोऽन्तश्च" [ हैमोणादिसू० ७१५ ] इति ई । "शृधूड् शब्दकुत्सायाम्"
शर्धते अनया <b>शिम्बा</b>, "डी—नी—बन्धि—शृधि—" [ हैमोणादिसू० ३२५ ] इति डिदिम्बः ।
<b>तुङ्गा</b> उ[^1]च्चैस्तरत्वात् । अग्नेः पादपो<b>ऽग्निपादपः</b> । अजस्य छागस्य प्रिया <b>अजप्रिया</b> ।
भस्मसमानं काष्ठमस्या <b>भस्मकाष्ठा</b> | श करोति <b>शङ्करः</b> । शिवस्य कीलिकेव
<b>शिवकीलिका</b> ॥ ७२ ॥</c>


<c>शिवहेतुत्वात् <b>शिवा</b>; शेरते इव दोषा अनेनेति वा, "शीडापो ह्रस्वश्च वा"
[ हैमोणादिसू० ५०६ ] इति व दीर्घस्य ह्रस्वश्च । न विद्यन्ते लोमान्यस्या <b>अलोमा</b>,
केशहर्तृफलत्वात् । आयतानि फलान्यस्या <b>आयतफला</b> । 'लोम पामविनाशिनी' इति
लोम—पामशब्दाभ्यां विनाशिनीति योज्यते, लोम्ना विनाशिनी <b>लोमविनाशिनी</b>, पाम्नो
विनाशिनी <b>पामविनाशिनी</b> । मङ्गले साधु<b>र्मङ्गल्या</b>, "तत्र साघौ" [ सिद्ध० ७.१.१५ ]
इति यः । शुचीनि पत्राण्यस्या, <b>शुचिपत्रा</b> । आह च—
शमी सक्तुफला तुङ्गा केशहर्तृफला शिवा ।
[                               ] इति ।
एतस्या लोके 'खेजडी' इति प्रसिद्धि ।</c>


<v><b>फले तस्यास्तु स[^2]ङ्गरम् ॥ ७३ ॥</b></v>


<c>'तस्याः' शम्या फले सम्यग् गरोऽस्य <b>सङ्गरम्</b> <b>सङ्गरणं</b> वा । एतस्य लोके
'सांगरी' इति प्रसिद्धि ॥ ७३ ॥</c>


<v><b>इङ्गुद्यां तापसतरुर्मार्जारः क[^3]टकीलकः ।
बिन्दुकस्तिक्तमज्जा च पूतिपुष्प—फलोऽपि च ॥ ७४ ॥</b></v>


<c>"इगु गतौ" इङ्गति <b>इङ्गुदी</b>, "इङ्ग्यर्बिभ्यामुद" [ हैमोणादिसू० २४२ ]
इत्युद त्रिलिङ्ग, तस्याम् । तापसानां तर<b>स्तापसतरुः</b>, तापसा हि अरण्येऽस्यास्तैल-
मुपयुञ्जते । मार्ष्टि <b>मार्जारः</b>, "अग्यङ्गि—" [ हैमोणादिसु० ४०५ ] इत्यार ।
कटमत्यर्थं कीलयति <b>कटकीलकः</b> । बिन्दुप्रतिकृति<b>र्बिन्दुकः</b>, "तस्य तुल्ये कः सज्ञा-
प्रतिकृत्योः" [ सिद्ध० ७.१.१०८ ] इति क । तिक्ता मज्जाऽस्याः <b>तिक्तमज्जा</b> ।

<f id="1">उच्चैस्त्वात् पु २ ॥</f>
<f id="2">साङ्गर नि० ॥</f>
<f id="1">कण्टकीटक नि० ॥</f>


;p{0043}
'पूतिपुष्प—फलः' इति पूतिशब्दात् पुष्प—फलशब्दौ योज्येते, पूतीनि पुष्पाणि फलानि
चास्य <b>पूतिपुष्पः</b> <b>पूतिफलः</b> । आह च—
इङ्गुदो भल्लकी वृक्षः कण्टकस्तापसद्रुमः ।
[                                       ] इति ।
एतस्य लोके 'हिंगोटु' इति प्रसिद्धिः ॥ ७४ ॥</c>


<v><b>गुग्गुलौ तु पुरो दुर्गो महिषा[^1]ख्यः पलङ्कषः ।
जटायुः कालनिर्यासो वासवोलूकनामकः ॥ ७५ ॥</b></v>
<v><b>नक्तञ्चरः शिवधूपः कुम्भोलूख[^2]लकं शिवः ।</b></v>


<c>"गुड् शब्दे" गूयते <b>गुग्गुलुः</b> "गूहलु—गुग्गुलु—" [ हैमोणादिसू० ८२४ ] इति
आलुप्रत्ययान्तो निपात्यते, पुंलिङ्ग, तत्र । "पुरत्‌ अग्रे" पुरति <b>पुरः</b>, "नाम्युपान्त्य—"
[ सिद्ध० ५.१.५४ ] इति क । "पिपर्त्ति पुर" इति <b>क्षीरस्वामी</b>, "ऋगुपधा—"
[                   ] इति क, "उदोष्ठ्यपूर्वस्य" [ पाणिनि० ७.१.१०२ ] इति उद्‌ ।
दुःखेन गम्यते <b>दुर्गः</b>, "सुग—दुर्गमाधारे" [ सिद्ध० ५.१.१३२ ] इति साधुः, उग्रगन्धत्वात्‌ ।
महिषस्य आख्या अस्य <b>महिषाख्यः</b> । पलं—मांसं कषति <b>पलङ्कषः</b>, पृषोदरादि-
त्वान्मोऽन्त । जटामेति <b>जटायुः</b>, "कृ—वा—पा—जि—" [ हैमोणादिसू० १ ] इत्युण्‌ । कालो
निर्यासोऽस्य <b>कालनिर्यासः</b> । 'वासवोलूकनामक' इति वासवोलूकशब्दाभ्यां परो
नामशब्दः सम्बन्यते, वासवस्य नामास्य <b>वासवनामकः</b> उलूकस्य नामाऽस्य
<b>उलूकनामकः</b> ॥ ७५ ॥</c>


<c>अत एव नक्तं चरति <b>नक्तञ्चरः</b>। शिवस्य धूपः, <b>शिवधूपः</b> । "कुम्भो-
लूखलाकाराद् वृक्षगुल्माद् निर्यातीति <b>कुम्भोलूखलकम्</b>" इति <b>क्षीरस्वामी</b>,
क्लीबलिङ्गोऽयम् ।
<b>यदमरः</b>—
कुम्भोलूखलकं क्लीबे कौशिको गुग्गुलुः पुरः ।
[ का० २ वर्ग ४ श्लोक ३४ ] इति ।
शेते <b>शिवः</b>, "शीडापो ह्रस्वश्च वा" [ हैमोणादिमू० ५०६ ] इति वः । आह च—
गुग्गुलुः कालनिर्यासो जटायु कौशिक पुरः ।
नक्तञ्चर शिवो दुर्गो महिषाख्यः पलङ्कषः ॥
[                              ] इति ।

<f id="1">षाक्ष प नि० ॥
<f id="2">लक शिव नि० ॥


;p{0044}
एतस्य लोके 'गूगलु' इति प्रसिद्धिः ।</c>


<v><b>पारिभद्रे निम्बतरुर्मन्दारः पारिजातकः ॥ ७६ ॥</b></v>


<c>पारि—प्राप्तपार भद्रमस्य <b>पारिभद्रः</b>, तत्र । <b>निम्बतरुः</b> निम्बोत्थः । मन्द्यते—
स्तूयते देवै<b>र्मन्दारः</b>, "अग्यङ्गि—" [ हैमोणादिसू० ४०५ ] इत्यार, [ मन्दमियर्तीति वा ] ।
पारि—निष्ठां प्राप्तं जातमस्य <b>पारिजातकः</b> । यदाहु—
पारिभद्रे निम्बतरुर्मन्दार पारिजातक ।
[ अमर० का० २ वर्ग ४ श्लो० २६ ] इति ।
तथा च—
निम्बोत्थः सर्वतोभद्रः प्रभद्र पारिभद्रक ।
[                               ] इति ।
पारिभद्रनामानि ॥ ७६ ॥</c>


<v><b>करीरे स्यात् तीक्ष्णसारः शाकपुष्पो मृदूफलः ।
मरुजन्मा[^1] गूढपत्रो ग्रन्थिल—क्रकरावपि ॥ ७७ ॥</b></v>


<c>किरति—क्षिपति वायुं <b>करीरः</b>, "कृ—शृ—पृ—पूग्‌—मञ्जि—" [ हैमोणादिसू० ४२८ ]
इति ईरः, करिण ईरयति कण्टकैर्वा, [ पुं—क्लीबलिङ्ग ], तत्र । तीक्ष्ण सारोऽस्य
<b>तीक्ष्णसारः</b> । शाकं पुष्पाणामस्य <b>शाकपुष्पः</b> । मृदूनि फलानि अस्य <b>मृदूफलः</b>,
पृषोदरादित्वाद्‌ दीर्घः । <b>मरौ</b> जन्माऽस्य <b>मरुजन्मा</b> । गूढानि—गुप्तानि पत्राण्यस्य
<b>गूढपत्रः</b> । ग्रन्थय सन्त्यस्य <b>ग्रन्थिलः</b>, सिध्मादित्वाल्ल, ग्रन्थीन्‌ लाति वा ।
'क्र' इति करोति <b>क्रकरः</b>, तीक्ष्णत्वात्‌ , क्रम्यते वा, "जठर—क्रकर—" [ हैमोणादिसू०
४०३ ] इत्यरे निपात्यते । आह च—
करीरं गूढपत्रं च शाकपुष्प मृदूफलम् ।
ग्रन्थिलं तीक्ष्णसार च क्रकर तीक्ष्णकण्टक ॥
[                           ] इति ।
एतस्य लोके 'क[^2]इर' इति प्रसिद्धि ॥ ७७ ॥</c>


<v><b>विकङ्कते स्रुवावृक्षो ग्रन्थिलः स्वादुकण्टकः ।
किङ्क[^3]णिः काकपादश्च व्याघ्रपा[^4]द गोपकण्टकः ॥ ७८ ॥</b></v>

<f id="1">न्मा तथा पत्रो नि० ॥</f>
<f id="2">'कयर' पु २ ॥</f>
<f id="3">केकणि नि० ॥</f>
<f id="4">पादोपक नि० ॥</f>

 
;p{0045}
<c>विकङ्कते—प्रसरति <b>विकङ्कतः</b> ककिर्गत्यर्थ, "सीमन्त—हेमन्त—" [ हैमोणादिसू०
२२२ ] इत्यन्ते निपात्यते, तत्र । "स्रुवा—स्रुक्‌ सा हि वैकङ्कती आम्नाता, तस्या वृक्षः
<b>स्रुवावृक्षः</b>" इति <b>क्षीरस्वामी</b> । ग्रन्थय सन्त्यस्य <b>ग्रन्थिलः</b>, सिध्मादित्वाल्ल ।
ग्रन्थीन् लाति वा, "क्वचित्" [ सिद्ध० ५.१.१७१ ] इति डः । स्वादवः-
मृष्टाः कण्टका अस्य <b>स्वादुकण्टकः</b> । कङ्कते—प्रसरति <b>किङ्कणिः</b> "कङ्केरिच्चास्य
वा" [ हैमोणादिसू० ६३९ ] इति अणिः प्रत्यय, धातोरकारस्य च विकल्पेन इकारः ।
काकपादाविव पादोऽस्य <b>काकपादः</b> । व्याघ्रपादाविव पादोऽस्य <b>व्याघ्रपात्‌</v>, 'उष्ट्र-
मुखादयः" [ सिद्ध० ३.१.२३ ] इति समास । गोपानां कण्टको <b>गोपकण्टकः</b> ।
आह च—
विकङ्कतः पृथुफलो ग्रन्थिलः स्वादुकण्टकः ।
गोपकण्टः काकपादो व्याघ्रपादोऽथ किङ्कणी ॥
[                                ] इति ।
विकङ्कतनामानि । लोके 'कां[^1]क' इति प्रसिद्धिः ॥ ७८ ॥</c>


<v><b>बिल्वे महाफलः श्र्‌याह्वः शलाटुः पूतिमारुतः ।
म[^2]हाकच्छः [ च ] शाण्डिल्यः शैलूषो नीलमल्लिका ॥ ७९ ॥</b></v>
<v><b>श्रीवासः श्रीफलो हृद्यगन्धो मालूर—कर्कटौ ।</b></v>


<c>बिलति—भिनत्ति <b>विल्वः</b>, "निघृषी—" [ हैमोणादिसू० ५११ ] इति किद वः,
तत्र । महान्ति फलान्यस्य <b>महाफलः</b> । श्रिया आह्वा अस्य <b>श्र्‌याह्वः</b> । "शल गतौ"
शलति <b>शलाटुः</b>, "शलेराटु" [ हैमोणादिसू० ७६३ ] इत्याटु प्रत्ययः । पूतिर्मारुतोऽस्प
<b>पूतिमारुतः</b> । महाश्चासौ कच्छश्च <b>महाकच्छः</b> । शण्डिलस्यापत्यं <b>शाण्डिल्यः</b>
गर्गादित्वाद्‌ यञ्‌ , 'शाण्डिल्यपौत्रः शिलूषज" <b>इत्यागमात्</b>; शाण्डिल्य इव वा,
ब्राह्मणमान्यत्वात् । शैलूष इव <b>शैलूषः</b>, नानारूपपरिवर्तनाद्वा । नीलमल्लिकेव
<b>नीलमल्लिका</b> ॥ ७९ ॥</c>


<c>श्रिया वास <b>श्रीवासः</b> । श्रीप्रदानि फलान्यस्य <b>श्रीफलः</b> । हृद्यो गन्धोऽस्य
<b>हृद्यगन्धः</b> । मलते—दधाति मलान् <b>मालूरः</b>, 'महि—कणि—चण्यणि—" [ हैमोणादिसू०

<f id="1">'काकइ' इति पु २ ॥</f>
<f id="2">महाकपित्थ शाण्डिल्य नि० ॥</f>


;p{0046}
४२८ ] इति णिदूरः । कर्कि सौत्रो गत्यर्थः, कर्कति <b>कर्कटः</b>, "दिव्यवि" [ हैमो-
णादिसू० १४२ ] इत्यट । आह च—
बिल्व शलाटु शाण्डिल्यो हृद्यगन्धः सदाफलः ।
शैलूष श्रीफल श्र्‌याह्व कर्कट पूतिमारुत ॥
लक्ष्मीफलो गन्धगर्भ सत्यकर्मा वरारुहा ।
वातसारो हृषीकश्च कण्टकाढ्य सितानन ॥
[                              ] इति ।
बिल्वनामानि । लोके 'बीली' इति प्रसिद्धि ।</c>


<v><b>हरीतक्यां जया पथ्या हैमवत्यभयाऽमृता ॥ ८० ॥</b></v>
<v><b>कायस्था पूतना चेतक्यव्यथा श्रेयसी शिवा ।</b></v>


<c>हरति रोगान्‌ <b>हरीतकी</b>, "हृ—रुहि पिण्डिभ्य ईतक" [ हेमोणादिसू० ७९ ]
इतीतक, स्त्रीलिङ्ग ।
हरस्य भु( ?भ )वने जाता हरिता च स्वभावत ।
सर्वरोगाश्च हरते तेनाऽऽख्याता हरीतकी ॥
[                           ] इति,
तस्याम् । जयति रोगान् <b>जया</b> । पथि साधु <b>पथ्या</b>, हितेत्यर्थ "तत्र
साधौ" [ सिद्ध० ७.१.१५ ] इति य । हिमवत इय <b>हैमवती</b>, "तस्येदम्'
[ सिद्ध० ६.३.१६० ] इत्यण्‌ । नास्ति भयमस्या <b>अभया</b> । यदाह—
अम्लभावाज्जयेद्‌ वातं पित्त मधुर—तिक्तत ।
कफं रूक्ष—कषायत्वात् त्रिदोषघ्नी ततोऽभया ॥
[                              ] इति ।
अत एव नास्ति मृतमस्या अस्या वा <b>अमृता</b> ॥ ८० ॥</c>


<c>काये तिष्ठति—निष्फला न भवति <b>कायस्था</b>, "स्था—पा—स्ना—त्र कः" [ सिद्ध०
५.१.१४२ ] इति क । <b>वयःस्थेत्येके</b> । पूतं करोति <b>पूतना</b>, विरेचनीत्वात्‌ ।
<b>पृतनेत्येके</b> । "चितिण्‌ संवेदने" चेतयते स्रोत शुद्धे <b>चेतकी</b>, "कीचक—पेचक—"
[ हैमोणादिसू० ३३ ] इत्यके साधु । न व्यथयति <b>अव्यथा</b> । अतिशयेन प्रशस्या
<b>श्रेयसी</b>, "गुणाङ्गाद्वेष्ठेयस्‌" [ सिद्ध० ७.३.९ ] इति ईयसौ "प्रशस्यस्य
श्रः" [ सिद्ध० ७.४.३४ ] इति श्रादेश । शेरते रोगा अनया <b>शिवा</b>, "शीडापो
ह्रस्वश्च वा" [ हैमोणादिसू० ५०६ ] इति व दीर्घस्य ह्रस्वश्च । आह च—


;p{0047}
हरीतक्यभया पथ्या प्रपथ्या पूतनाऽमृता ।
जयाऽव्यथा हैमवती कायस्था चेतकीति च ॥
[                              ] इति ।
एतस्या लोके 'हरडइ' इति प्रसिद्धि ।</c>


<v><b>बिभीतके भूतवासो वासन्तोऽक्षो बहेटकः ॥ ८१ ॥</b></v>
<v><b>संवर्तकः कर्षफलः क[^1]ल्को हार्यः कलिद्रुमः ।
क[^2]र्षो दैन्यो मधुबीजो धर्मद्वेषी विभेदकः ॥ ८२ ॥</b></v>


<c>बिभेति अस्माद्‌ <b>बिभीतकः</b> "भियो द्वे च" [ हैमोणादिसू० ७८ ] इति तकक्‌,
त्रिलिङ्ग तत्र । भूताना वासो <b>भूतवासः</b> । वसन्ते भवो <b>वासन्तः</b>, भर्तु—सन्ध्यादेरण्‌"
[ सिद्ध० ६.३.८९ ] इत्यण्‌ । अक्ष्णोति—व्याप्नोति <b>अक्षः</b>, अच् , अश्नुते वा "मा—
वा—वद्यमि—" [ हैमोणादिसू० ५६४ ] इति स । वहीं प्रापणे" बहते <b>बहेटः</b>, 'कपट—
कीकटादय" [ हैमोणादिसू० १४४ ] इत्यटे निपात्यते, स्वार्थिके के <b>बहेटकः</b> ॥ ८१ ॥</c>


<c>संवृत्यते अनेन <b>संवर्त्तः</b>, स्वार्थिके के <b>संवर्तकः</b> । कर्ष इव फलान्यस्य
<b>कर्षफलः</b> । अक्षसामान्याद्‌ <b>अक्षकर्षो</b>ऽपि बिभीतके पलचतुर्थभागे च वर्तते । "कलि
शब्द—संख्यानयोः" कल्यते <b>कल्कः</b>, "भीण्‌—शलि—" [ हैमोणादिसू० २१ ] इति कः ।
ह्रियते <b>हार्यः</b> । कलेराश्रयो द्रुम <b>कलिद्रुमः</b> । कर्षते कृषति वा <b>कर्षः</b>, अक्षसाम्याद्वा ।
दैन्यहेतुत्वाद् <b>दैन्यः</b> । मधु—मृष्ट बीजमस्य <b>मधुबीजः</b> । धर्मस्य द्वेषी <b>धर्मद्वेषी</b> ।
बिभेति अस्माद्‌ <b>बिभेदकः</b>, 'कीचक—पेचक—" [ हैमोणादिसू० ३३ ] इत्यके निपात्यते ।
आह च—
बिभीतक कर्षफलो वासन्तोऽक्ष कलिद्रुमः ।
संवर्तको भूतवास कर्षा हार्या बिभेदक ॥
[                                      ] इति ।
<b>इन्दु</b>श्च—
अहार्यं बहुवीर्यं च तुमूलं च बिभेदकम् ।
[                            ] इति ।
एतस्य लोके बहेडा' इति प्रसिद्धिः ॥ ८२ ॥</c>

<f id="1">कलिवास कलि नि० ॥</f>
<f id="2">कर्षौ दोत्यो मधु नि० ॥</f>


;p{0048}
<v><b>आमलक्यां शिवा धात्री वयःस्था षड् रसाऽमृता ।
प[^1]र्वकीटा तिष्यफला माकन्दी श्रीफला च सा ॥ ८३ ॥</b></v>


<c>आ‌समन्ताद्‌ मलते—धारयति गुणान् <b>आमलकी</b>, "कीचक—पेचक—" [ हैमोणादि-
सू० ३३ ] इत्यके निपात्यते, त्रिलिङ्गोऽयम् , तस्याम् । शेरते गुणा अस्या <b>शिवा</b>, "शीडापो
ह्रस्वश्च वा" [ हैमोणादिसू० ५०६ ] इति वः । दधाति गुणान् <b>धात्री</b>, तृजन्ताद्‌
ङीः । <b>वयःस्था</b> रसायनत्वात् । षड् रसा सन्ति अत्र <b>षड्-रसा</b> । नास्ति मृतमस्या
<b>अमृता</b> । पर्वणि कीटा अस्या <b>पर्वकीटा</b> । तिष्यं—मङ्गल्य फलमस्त्यस्या <b>तिष्यफला</b>,
"नित्यमामलके लक्ष्मी" इति । माकन्द्या फल <b>माकन्दी</b>, अभेदोपचारात्‌ , "दोरप्रा-
णिनः" [ सिद्ध० ६.२.४९ ] इति मयट्‌ "फले" [ सिद्ध० ६.२.५८ ] इति
तस्य लुप् , हरीतक्यादित्वात् स्त्रीत्वम् , गौरादित्वाद्‌ डीः । श्रीप्रदं फलमस्या <b>श्रीफला</b> ।
आह च—
वय स्थाऽऽमलकं तिष्यं जातीरसफलं शिवम् ।
धात्रीफलं श्रीफलं च तच्चामृतफलं स्मृतम्‌ ॥
[                            ] इति ।
एतस्य लोके 'आमला' इति प्रसिद्धि ॥ ८३ ॥</c>


<v><b>अरणावग्निमन्थः स्यात्‌ तर्कारी वैजयन्तिका ।
जया जय[^2]न्ती श्रीपर्णी कणिका गणकारिका ॥ ८४ ॥</b></v>
<v><b>तेजोमन्थो हविर्मन्थो नादेयी वह्निशोधनः ।</b></v>


<c>इयर्ति वह्निरस्मिन् <b>अरणिः</b>, "ऋ—हृ—सृ—" [ हैमोणादिसू० ६३८ ] इत्यणिः,
पुं—स्त्रीलिङ्ग, तत्र । अग्निं मथ्नाति दीपनत्वाद् <b>अग्निमन्थः</b> । तर्कमियर्ति <b>तर्कारी</b>, केतु
त्वात् । विजयते विजयन्त, तृ—जि—भृ—वदि—" [ हैमोणादिसू० २२१ ] इति अन्त,
तस्येयं वैजयन्ती, "तस्येदम्" [ सिद्ध० ६.३.१६० ] इत्यण्‌ , "अणञेये—" [ सिद्ध०
२.४.२० ] इति ङी, स्वार्थिके के <b>वैजयन्तिका</b> । जयतीति <b>जया</b>, अच्‌ , "तृ—जि—
भू—वदि—" [ हैमोणादिसू० २२१ ] इत्यन्ते <b>जयन्ती</b>, टित्त्वाद्‌ डीः । श्रीः पर्णे यस्याः
सा <b>श्रीपर्णी</b>, क्लीबेऽयमित्यन्ये । <b>यदमरः</b>—
श्रीपर्ण, मग्निमन्थः स्यात् । [ का० २ वर्ग ४ श्लो० ६६ ] इति ।
कणाः सन्त्यस्याः <b>कणिका</b>, "अतोऽनेकस्वरात्" [ सिद्ध० ७.२.६ ] <b>इतीकः</b> ।

<f id="1">पर्वकाढ्या तिष्य नि० ॥</f>
<f id="2">न्ती नादेयी श्रीपर्णी गणिका नि० ॥</f>


;p{0049}
गणकं—समूहमियर्ति गणकारी, स्वार्थिके के <b>गणकारिका</b>; "गणं—तर्कं करोति
वा" <b>इत्यन्ये ॥ ८४ ॥</c>


<c>तेजो मथ्नाति <b>तेजोमन्थः</b> । हविर्मथ्नाति <b>हविर्मन्थः</b> । नद्यां भवा <b>नादेयी</b>,
"नद्यादेरेयण" [ सिद्ध० ६.३.२ ] इत्येयण । वह्निं शोधयति <b>वह्निशोधनः</b>, दीपनत्वात् ।
लिङ्गसाङ्कर्याद्‌ 'जया' इत्यर्द्धेन <b>जयन्तं</b> 'श्रीपर्णम्' इति चार्द्धेन <b>जयपर्णमाहुः</b>,
तन्न, वनौषधिवर्गे तस्याऽनादृतत्वात् । आह च <b>इन्दुः</b>—
अग्निमन्थोऽग्निमथनस्तर्कार्यरणिको जयः ।
अरणि कणिका सैव तपनो वैजयन्तिक ॥
[                               ] इति ।
<b>चन्द्रनन्दन</b>स्त्वाह—
अग्निमन्थोऽग्निमथनस्तर्कारी वैजयन्तिका ।
वह्निमन्थोऽरणि केतु[^1]र्जयः पावकमन्थन ॥
तर्कार्या वैजयन्ती च वह्निनिर्मथनी जया ।
अरणिका जयन्ती च विजया च जयावहा ॥
[                               ] इति ।
एतस्या लोके 'अरणी' इति प्रसिद्धिः ।</c>


<v><b>अ[^2]रलौ टुण्टुको दीर्घवृन्तो नटः कुटन्नटः ॥ ८५ ॥</b></v>
<v><b>स्यो[^3]नाकः शोनको जम्बूः शुकनाशः कटम्भरः ।
मयूरजङ्घः कट्‌वङ्गः सल्लकः प्रियजीवकः ॥ ८६ ॥</b></v>
<v><b>मण्डूकपर्णः पत्रोर्णो गोपवृक्षो मुनिद्रुमः ।</b></v>


<c>"ऋंक् गतौ" इयर्ति <b>अरलुः</b>, 'गूहलु—गुग्गुलु—" [ हैमोणादिसू० ८२४ ] इति आलु-
प्रत्यये निपात्यते, तत्र । टुण्टुभि—शिम्बिभि कायति <b>टुण्टुकः</b>, "क्वचित्" [ सिद्ध०
५.१.१७१ ] इति ड । दीर्घं वृन्तमस्य <b>दीर्घवन्तः</b> । नटति—नृत्यति वातेन
<b>नटः</b>, अच् । कुटन्—वक्रीभवन् नटति—स्पन्दते <b>कुटन्नटः</b> ॥ ८५ ॥</c>


<c>स्योनं—मुखम् अकति <b>स्योनाकः</b> । "शुं गतौ" शवति <b>शोनकः</b>, "कीचक—
पेचक—" [ हैमोणादिसू० ३३ ] इत्यकान्तो निपात्यते । <b>गौडाः</b> "<b>शोणकम्</b>" आहुः,

<f id="1">केतुर्जय पु ॥</f>
<f id="2">अरलौ दुन्दको दीर्घवृन्तश्चाथ कुट नि० ॥</f>
<f id="3">श्योनाकः शीषणो जम्बु शुकनासः नि० ॥</f>


;p{0050}
"शोणृ वर्णे" इत्यस्माद्‌ णक । जायतेऽस्या <b>जम्बूः</b> 'कमि—जनिभ्यां बूः" [ हैमोणा-
दिसू० ८४७ ] इति <b>जम्बूः</b>, स्त्रीलिङ्ग । शुकस्य नागोऽस्मात् <b>शुकनाशः</b> । कटं बिभर्ति
<b>कटम्भरः</b>, "भृ—वृ—जि—" [ सिद्ध० ५.१.११२ ] इत्यादिना खः । मयूरस्य जङ्घेव जङ्घाऽस्य
<b>मयूरजङ्घः</b> । कटून्यङ्गान्यस्य रौक्ष्यात्‌ <b>कट्‌वङ्गः</b> । सल्लि सौत्रो गत्यर्थः, सल्लति
<b>सल्लकः</b>, "दृ—कृ—नृ—" [ हैमोणादिसू० २७ ] इत्यकः । प्रियो जीवोऽस्य प्रियजीवः,
स्वार्थिके के <b>प्रियजीवकः</b> ॥ ८६ ॥</c>


<c>मण्डूक इव पर्णान्यस्य <b>मण्डूकपर्णः</b> । पत्रेषु ऊर्णाऽस्य <b>पत्रोर्णः</b> । गोपानां
वृक्षो <b>गोपवृक्षः</b> । मुनीना द्रुमः <b>मुनिद्रुमः</b> । आह च—
स्योनाकः शुकनाशश्च कट्‌वङ्गोऽथ कटम्भर ।
मयूरजङ्घोऽरलुक प्रियजीव कुटन्नट ॥
स प्रोक्तः पृथुशिम्बिश्च टुण्टुको दीर्घवृन्तक ।
भालूकः सल्लक फल्गुवृन्तको जम्बुको नट ॥
[                                ] इति ।
एतस्य लोके 'अरलृ' इति प्रसिद्धि । एतद्भेदस्य 'टींट्‌' इति प्रसिद्धि ।</c>


<v><b>शिग्रौ शोभाञ्जनस्तीक्ष्णग[^1]र्भो मूलकपल्लवः ॥ ८७ ॥</b></v>
<v><b>विद्र[^2]ध्यरातिकोऽक्षीवो मुखभञ्जः सुभञ्जनः ।
दं[^3]शोऽक्षीबः सुभङ्गी च मोचको मधुगृञ्जनः ॥ ८८ ॥</b></v>


<c>"शिगट् निशातने" शिनोति तैक्ष्ण्यात्‌ <b>शिग्रुः</b>, 'शिग्रु—गेरु—नमेर्वादयः"
[ हैमोणादिसू० ८११ ] इति रुप्रत्यये निपात्यते, पुं—क्लीबलिङ्ग, तत्र । शोभामनक्ति <b>शोभा-
ञ्जनः</b> सुष्ठु भनक्ति मुखमिति वा, पृषोदरादित्वात्‌ । तीक्ष्णो गर्भोऽस्य <b>तीक्ष्णगर्भः</b>।
मूलक इव पल्लवा अस्य <b>मूलकपल्लवः</b> ॥ ८७ ॥</c>


<c>विद्रधेररातिर्विद्रध्यराति स्वार्थिके के <b>विद्रध्यरातिकः</b> । "ष्टिवू क्षिवू निरसने"
न क्षीवन्ते अनेन अदृष्यत्वाद्‌ <b>अक्षीवः</b> । मुखं भनक्ति <b>मुखभञ्जनः</b> । शोभनं भञ्जन-
मस्य <b>सुभञ्जनः</b> । दशति <b>दंशः</b>, अच । "क्षीबृड् मदे" न क्षीबते <b>अक्षीबः</b> । शोभनो
भङ्गोऽस्त्यस्य <b>सुभङ्गी</b> । मुञ्चति गन्धं <b>मोचकः</b>, णक प्रत्ययः । मधुप्रधानो
गृञ्जनो <b>मधुगृञ्जनः</b> । आहुश्च—

<f id="1">गन्धो मृ नि० ॥</f>
<f id="2">विद्रध्यराति काक्षीवो मुख नि० ॥</f>
<f id="3">दृशोऽक्षीव सुरङ्गी च नि० ॥</f>


;p{0051}
शिग्रु स्याच्छ्‌वेतमरिचं मुखभञ्जोऽतितीक्ष्णकः ।
शोभाञ्जनस्तीक्ष्णगन्ध सुतीक्ष्णो घ(?घ)नपल्लवः ॥
शिग्रुर्हरितशाकोऽन्यो मतो मूलकपल्लव ।
घनच्छदस्तीक्ष्णग[न्ध] सुभङ्गी दशनक्षमः ॥
तृतीयो मधुशिग्रुः स्यात्‌ [                    ] इति ।
शिग्रुनामानि । लोके 'शिरघू' इति प्रसिद्धि ॥ ८८ ॥</c>


<v><b>श्वेतेऽत्र श्वेतमरिचः</b></v>


<c>'अ[^1]त्र' श्वेते शिग्रौ श्वेतं मरिचमस्य <b>श्वेतमरिचः</b> ।</c>


<b>रक्ते तु मधुशिग्रुकः ।</b></v>


<c>'तुः' पुनरर्थे । रक्ते शिग्रौ मधुप्रधान शिग्रु मधुशिग्रु, स्वार्थिके के <b>मधु-
शिग्रुकः</b> ।</c>


<v><b>ति[^2]निशे चित्रकृद् नेमिर्वञ्जुलो रथसाधकः ॥ ८९ ॥</b></v>
<v><b>दीर्घवृक्षश्च[^3]क्रकारो रथनामाऽतिमुक्तकः ।
अश्मगर्भः सर्वसारः क्रमसन्धारणोऽपि च ॥ ९० ॥</b></v>


<c>तनोति रथादीन <b>तिनिशः</b>, "तिनिश—" [ हैमोणादिसू० ५३७ ] इति दृशे निपात्यते,
"अतिक्रान्तो निशा, <b>तिनिशः</b>, चिरकालिकत्वात्‌" इति <b>क्षीरस्वामी</b>, तत्र । चित्रं करोति
<b>चित्रकृत्‌</b>, लघुत्वेऽपि दार्ढ्य दैर्ध्याभ्यामाश्चर्यकारी । नीयते <b>नेमिः</b>, "नी—सा—वृ—यु—शृ—
बलि—दलिभ्यो मि" [ हैमोणादिसू० ६८७ ] इति मिः । "रथचक्रान्ते नमति <b>नेमिः</b>" इति
<b>क्षीरस्वामी</b> । वन्यते—अर्ध्यते <b>वञ्जुलः</b>, "कुमुल—तुमुल—निचुल—" [ हैमोणादिसू० ४८७ ]
इत्युले निपात्यते । रथं साधयति <b>रथसाधकः</b> ॥ ८९ ॥</c>


<c>दीर्घश्चासौ वृक्षश्च <b>दीर्घवृक्षः</b> । चक्रं करोति <b>चक्रकारः</b> कर्मण्यण्‌ । रथस्य
नामाऽस्य <b>रथनामा</b> । अतिमुच्यते स्म अतिमुक्तः, विस्तीर्णत्वात्‌ , [ स्वार्थिके के
<b>अतिमुक्तकः</b> ] । अश्म गर्भेऽस्य <b>अश्मगर्भः</b> । सर्वश्चासौ सारश्च <b>सर्वसारः</b> । क्रमं
सन्धारयति <b>क्रमसन्धारणः</b> । आह च

<f id="1">"'अत्र' शिग्रौ श्वेते श्वेतानि मरिचतुल्यानि फलान्यस्य श्वेतमरिच" इति स्वोपज्ञाभिधान-
चिन्तामणिवृत्तौ ॥</f>
<f id="2">तिनिशे रथकृन्नेमि नि० ॥</f>
<f id="3">श्च कवरो नि० ॥</f>


;p{0052}
तिनिशश्चित्रकृद् नेमिः स्यन्दनो रथसाधकः ।
तथाऽरण्यो रथद्रुश्चाप्यतिमुक्त
[                                 ] इति ।
तिनिशनामानि ॥ ९० ॥</c>


<v><b>पलाशे किंशुकः पर्णः खरपर्णस्त्रिपत्रकः ।
त्रि[^1]वृन्तास्यो रक्तपुष्पः क्षीरश्रेष्ठः समिद्धरः ॥ ९१ ॥</b></v>
<v><b>बीजस्नेहो वातपोषो यज्ञियो ब्रह्मपादपः ।</b></v>


<c>प्रशस्तानि पलाशानि सन्त्यस्य <b>पलाशः</b>, अभ्रादित्वाद्‌, पलं—मांसमश्नुते रक्त-
पुष्पत्वादिति वा, तत्र । किञ्चित् शुक—नील <b>किंशुकः</b> । पर्णानि सन्त्यस्य <b>पर्णः</b>,
अभ्रादित्वाद्‌ । खराणि पर्णान्यस्य <b>खरपर्णः</b> । [ त्रीणि पत्राण्यस्य <b>त्रिपत्रकः</b> ] । त्रीणि
वृन्तानि आस्यमिवास्येति <b>त्रिवृन्तास्यः</b> । रक्तानि पुष्पाण्यस्य <b>रक्तपुष्पः</b> । क्षीरेण
श्रेष्ठः <b>क्षीरश्रेष्ठः</b> । समिधं धरति <b>समिद्धरः</b> ॥ ९१ ॥</c>


<c>बीजेषु स्नेहोऽस्य <b>बीजस्नेहः</b> । वात पोषयति <b>वातपोषः</b>, अच्‌ । यज्ञमर्हति
<b>यज्ञियः</b>, "यज्ञादिय" [ सिद्ध० ६.४.१७९ ] इति इय । ब्रह्मण पादपो <b>ब्रह्मपादपः</b> ।
आह च—
किंशुको वीतशोकश्च रक्तपुष्पोऽथ याज्ञिक ।
क्षीरश्रेष्ठ पलाशश्च बीजस्नेह समिद्धर ॥
त्रिवृन्तास्यो ब्रह्मवृक्ष खरपर्णस्त्रिपत्रक ।
[                         ] इति
<b>चन्द्रो</b>ऽपि—
पलाश किंशुक [ पर्ण ] यज्ञियो रक्तपुष्पक ।
क्षीरश्रेष्ठो वातपाषो ब्रह्मवृक्ष समिद्धर ॥
[                              ] इति ।
पलाशनामानि ।</c>


<v><b>धवे भारोद्वहो गौरः श[^2]कटाख्यो धुरन्धरः ॥ ९२ ॥</b></v>
<v><b>कुलावो नन्दितश्चापिः सितः कृष्णश्च स द्विधा ।</b></v>

<f id="1">त्रिवृन्ताख्यो रक्तपुष्पो बीजस्नेह, समिद्धर ॥ ९१ ॥ क्षीरश्रेष्ठो वातपोथो यज्ञिको ब्रह्म नि० ॥</f>
<f id="2">सकटाक्षो धुर नि० ॥</f>


;p{0053}
<c>धुनोति <b>धवः</b>, अच्‌, तत्र । भारमुद्वहति <b>भारोद्वहः</b> । <b>गौरः</b> श्वेतवर्णत्वात्‌,
गूयते वा, "खुर—क्षुर—" [ हैमोणादिसू० ३९६ ] इति रे निपात्यते । शकटस्य
आख्याऽस्य <b>शकटाख्यः</b> । अत एव धुरं धारयति <b>धुरन्धरः</b>, "धारेर्धर्च" [ सिद्ध० ५.
१.११३ ] इति ख प्रत्ययो धर्‌ इत्ययमादेशश्च ॥ ९२ ॥</c>


<c>कुलमवति <b>कुलावः</b> । नन्दो जातोऽस्येति <b>नन्दितः</b>, तारकादित्वादितः ।
श्वेत कालश्चायं 'द्विधा' द्विप्रकारः । आह च—
धवो नन्दितरुर्गौरः शकटाख्यो धुरन्धर ।
[                         ] इति ।
एतस्य लोके 'धव' इति प्रसिद्धिः ।</c>


<v><b>श्रीपर्ण्यां काश्मरी कृष्णवृन्तिका मधुपर्णिका ॥ ९३ ॥</b></v>
<v><b>ग[^1]म्भारी सर्वतोभद्रा क[^2]ज्जला भद्रपर्णिका ।
विहा[^3]री कुमु[^4]दा हीरा महाकुम्भी च कश्मरी ॥ ९४ ॥</b></v>
<v><b>नित्यभद्रा महाभद्रा काशमर्यो म[^5]धुमत्यपि ।</b></v>


<c>श्रीयुक्तानि पर्णान्यस्याः <b>श्रीपर्णी</b>, "पाक कर्ण—पर्ण वालान्तात्" [ सिद्ध ०२.
४.५५ ] इति डी, तस्याम् । "काशृड् दीप्तौ" तालव्यान्त, काशते <b>काश्मरी</b>, कृश्यति—
तनूकरोति वा, "जठर—" [ हैमोणादिसू० ४०३ ] इत्यरे निपात्यते । कृष्णं वृन्तमस्याः
<b>कृष्णवृन्तिका</b> । मधूनि—मृष्टानि पर्णान्यस्या मधुपर्णी, "पाक कर्ण—पर्ण—वालान्तात्‌"
[ सिद्ध० २.४.५५ ] इति डी, स्वार्थिके के <b>मधुपर्णिका</b> ॥ ९३ ॥</c>


<c>"गमेः—चरत्वाद् भारोऽस्य <b>गम्भारी</b>" इति <b>श्रीरस्वामी</b> । सर्वतो भद्राण्यस्या
<b>सर्वतोभद्रा</b> । <b>कज्जला</b> श्यामवृन्तत्वात् । भद्राणि पर्णान्यस्या भद्रपर्णी, स्वार्थिके के
<b>भद्रपर्णिका</b> । विहरत्यवश्यं <b>विहारी</b>, "णिन् चावश्यका—" ] सिद्ध० ५.४.३६ ] इति णिन् ।
कौ पृथिव्यां मोदते <b>कुमुदा</b>, मूलविभुजादित्वात् कः । [^6]हिनोति <b>हीरा</b>, "खुर—क्षुर—"
[ हैमोणादिसू० ३९६ ] इति र निपात्यते । महाकुम्भीव <b>महाकुम्भी</b> । कशति—दीप्यते
<b>कश्मरी</b>, "जठर—" [ हैमोणादिसू० ४०३ ] इत्यरे निपात्यते ॥ ९४ ॥</c>

<f id="1">"क—जल बिभर्ति 'डुभृञ्‌ धारण—पोषणयो' 'कर्मण्यण्‌' [ पा० ३.२.१ ] पृषोदरादित्वायाद् गत्वम् । कम्भारी इत्यपि ।" इत्यमरकोशव्याख्यासुधाटीकायाम् ॥</f>
<f id="2">कटफला नि० ॥</f>
<f id="3">विहीरा कुमुदा हारी महा नि० ॥</f>
<f id="4">दा वीरा पु २ । पु २ आदर्शे एतत्पाठानुसारिण्येव व्याख्या वर्तते । दृश्यता टिप्पणी ६ ॥</f>
<f id="5">मधुपर्ण्यपि नि० ॥</f>
<f id="6">"विशेषेण इरयति वीरयते वा वीरा अजति—क्षिपति वा "ऋज्यजि"
[ हैमोणादिसू० ३८८ ] इति किति रे 'वी' भाव ।" इति पु २ आदर्शे व्याख्या ॥</f>


;p{0054}
<c>नित्यं भद्रमस्या <b>नित्यभद्रा</b> । महती चासौ भद्रा च <b>महाभद्रा</b> । काशते—
दीप्यते <b>काश्मर्यः</b>; कृश्यति—तनृकरोति वा, "शिक्या—ऽऽस्या—ऽऽढ्य—" [ हैमोणादिसू०
३६४ ] इति ये निपात्यते । मधु विद्यते पर्णेष्वस्या <b>मधुमती</b> । आह च—
काश्मर्य काश्मरी [^1]हीरा कश्मरी मधुपर्ण्यपि ।
श्रीपर्णी सर्वतोभद्रा गम्भारी कृष्णवृन्तिका ॥
[                        ] इति ।
श्रीपणीनामानि । लोके 'सिवनी' इति प्रसिद्धि ।</c>


<v><b>सप्तच्छदे शुक्तिपर्णो [^2]गुच्छपुष्पः सुपर्णकः ॥ ९५ ॥</b></v>
<v><b>स्थूलपर्णो दीर्घ[^3]वृक्षः शारदी विषमच्छदः ।
मदगन्धिर्विशालत्वग्‌ गजद्विट्‌ शाल्मलीदलः ॥ ९६ ॥</b></v>
<v><b>शिरो[^4]रुग्‌ देवविटपी सुमनो ग्रहनाशनः ।</b></v>


<c>सप्त च्छदान्यस्य <b>सप्तच्छदः</b>, तत्र । शुक्त्याकाराणि पर्णान्यस्य <b>शुक्तिपर्णः</b> ।
गुच्छ इव पुष्पाण्यस्य <b>गुच्छपुष्पः</b> । शोभनानि पर्णान्यस्य सुपर्ण, स्वार्थिके के
<b>सुपर्णकः</b> ॥ ९५ ॥</c>


<c>स्थूलानि पर्णान्यस्य <b>स्थूलपर्णः</b> । दीर्घश्चासौ वृक्षश्च <b>दीर्घवृक्षः</b> । शरदि-
ऋतुविशेषे भवा <b>शारदी</b>, "भवे" [ सिद्ध० ६.३.१२३ ] इत्यण्‌ । यद्‌ <b>मङ्खः</b>—
त्रिष्वधृष्टे नवे शुद्वे शारदोऽपि शरद्भव ।
अस्त्री सवत्सरे सप्तपर्णे च शारदी पुन ॥
लाङ्गली [                         ]
इति स्त्रियामाह । <b>अमर</b>स्तु
सप्तपर्णी विशालत्वक शारदो विषमच्छद ।
[ का० २ वर्ग ४ श्लो० २३ ]
इति पुस्याह । विषमाणि च्छदान्यस्य <b>विषमच्छदः</b> । मदस्येव गन्धोऽस्य
<b>मदगन्धिः</b>, पृषोदरादित्वादित्वम्‌ । विशाला वगस्य <b>विशालत्वक</b> | गज द्वेष्टि <b>गज-
द्विट्</b> । शाल्मन्या इव दलान्यस्य <b>शाल्मलीदलः</b> ॥ ९६ ॥</c>

<f id="1">वीरा पु २ ॥</f>
<f id="2">गन्धपुष्प सवणक नि० ॥</f>
<f id="3">दीपवृक्ष शारदो विष नि० ॥</f>
<f id="4">रुर्गेहविटप नि० ॥</f>

 
;p{0055}
<c>शिरो रुजति <b>शिरोरुक्‌</b> । देवानां विटपी <b>देवविटपी</b> । सुष्ठु मन्यते <b>सुमनः</b>,
अच् । ग्रहान् नाशयति <b>ग्रहनाशनः</b> । आह च—
सप्तपर्ण शुक्तिपर्णश्छत्रपर्णः सुपर्णक ।
सप्तच्छदो गुच्छपुष्पस्तथा शाल्मलिपर्णक ॥
[                    ] इति ।
पुनराहुः—
सप्तपर्णो बृहत्त्वक् च सप्ताह्वो मुष्कपुष्पकः ।
सप्तच्छदः सप्तपत्रो युग्मपत्रोऽबहुच्छदः ॥
[                       ] इति ।
सप्तपर्णनामानि । लोके तु 'सा[^1]तवनउ' इति प्रसिद्धिः ।</c>


<v><b>आरग्वधे कृतमालः कर्णिकारः सु[^2]पर्णकः ॥ ९७ ॥</b></v>
<v><b>पीतपुष्पो दीर्घफलः श[^3]म्याकश्चतुरङ्गुलः ।
व्याधिहाऽऽरेवत[^4]श्चूली प्रग्रहो राजपादपः ॥ ९८ ॥</b></v>
<v><b>आरोग्यशिम्बिका कर्णी स्वर्णशेफालिकेत्यपि ।</b></v>


<c>आ—समन्ताद्‌ रङ्गति—शङ्कते अस्माद्‌ <b>आरग्वधः</b>, "आरगेर्वध" [ हैमोणा-
दिसू० २५४ ] इति वध प्रत्यय आरञ्जयन्ति आरज—मलाः तेषां वधोऽत्रेति वा; "आ—
समन्ताद्‌ रुजा वधोऽत्र" इति <b>क्षीरस्वामी</b>, तत्र । कृतम्—अतीसारं मलते <b>धारयति
<b>कृतमालः</b>, कृता मालाऽस्येति वा । उत्तम्भित इव सकर्णिकत्वात् कर्णिकामियर्ति
<b>कर्णिकारः</b> । शोभनानि पर्णान्यस्य सुपर्णः, के <b>सुपर्णकः</b> ॥ ९७ ॥</c>


<c>पीतानि पुष्पाण्यस्य <b>पीतपुष्पः</b> । दीर्घं फलमस्य <b>दीर्घफलः</b> । शमीं—शम्बिमकति
<b>शम्याकः</b>; शाम्यत्यनेनेति वा, "मवाक—श्यामाक—" [ हेमोणादिसू० ३७ ] इत्याके
निपात्यते । चतस्र अङ्गुलयोऽस्य <b>चतुरङ्गुलः</b>, "बहुव्रीहे काष्ठे टः" [ सिद्ध० ७.३.
१२५ ] इति टः समासान्तः । व्याधिं हतवान् <b>व्याधिहा</b>, नान्तः, "क्विप्" [ सिद्ध०
५.१.१४८ ] इति क्विप्‌ । आरेवत्यां भव <b>आरेवतः</b>, "भवे" [ सिद्ध० ६.३.१२३ ]
इत्यण्‌ । आरेवन्ते—यान्ति ज्वरा अनेनेति वा, "दृ—पृ—भृ—मृ—शी—" [ हैमोणादिसू० २०७ ]
इत्यादि बहुवचनादतः । चूला विद्यते अस्य <b>चूली</b> । प्रग्रह्यतेऽसौ अनेन वा <b>प्रग्रहः</b> ।
राजा चासौ पादपश्च <b>राजपादपः</b> ॥ ९८ ॥</c>

<f id="1">"सादडिउ सत्तालू" इति पु २ टिप्पणी ॥</f>
<f id="2">सुवर्णक नि० ॥</f>
<f id="3">शम्पाक नि० ॥</f>
<f id="1">तः स्थूल प्र नि० ॥</f>


;p{0056}
<c>आरोग्यकारिशिम्बिरस्या आरोग्यशिम्बि, स्वार्थिके के <b>आरोग्यशिम्बिका</b> ।
कर्णावस्य स्तः <b>कर्णी</b> । सुवर्णशेफालिकेव <b>स्वर्णशेफालिका</b> । आह च—
कर्णिकारो राजवृक्ष प्रग्रह कृतमालक ।
आरोग्यशम्बी शम्याको व्याधिघातोपघातक ॥
आरग्वधो दीर्घफलो व्याधातश्चचतुरङ्गुल ।
आरेवतस्तथा कर्णी कर्णीवान् स च रेवत ॥
[                          ] इति ।
कृतमालनामानि । लोके तु 'किरमालउ' इति प्रसिद्धि ।</c>


<v><b>बीजके प्रियकः शा[^1]रिर्गौरो बन्धूकपुष्पकः ॥ ९९ ॥</b></v>
<v><b>कृष्णसर्जो म[^2]दासर्जः कल्याणः पोवरोऽसनः ।
म[^3]हासालः पीतसालो जीवकः प्रियसालकः ॥ १०० ॥</b></v>
<v><b>सुगन्धिर्नीलनिर्यासस्तिष्यः पुष्योऽलकप्रियः ।</b></v>


<c>"वींक्‌ प्रजन—कान्त्यसन—खादनेषु च" वेति वीयते वा वीज "वियो जक्र"
[ हैमोणादिसू० २२७ ] इति जक्, "बीजा सन्त्यस्य वा बीजः स्वार्थिके के
<b>बीजकः</b>" इति <b>निघण्टुः</b> । आह च
सज्ञया बीजको ज्ञेयो बीजपूरस्तथाऽसन ॥
[                      ] इति,
तत्र । काम्यत्वात् <b>प्रियकः</b>; प्रीणाति वा, "कीचक—पेचक—" [ हैमोणादिसू० ३३ ]
इत्यकान्तो निपात्यते । शृणाति शीर्यते वा <b>शारिः</b>, "कृ—शृ—कुटि—" [ हैमोणादिसू०
६१९ ] इति णिदि । गूयते <b>गौरः</b>, "खुर—क्षुर—" [ हैमोणादिसू० ३९६ ] इति रे निपा-
त्यते । बन्धूकस्येव रक्तानि पुष्पाण्यस्य बन्धूकपुष्प, स्वार्थिके के <b>बन्धूकपुष्पकः</b> ॥ ९९ ॥</c>


<c>कृष्णः सर्जोऽस्य <b>कृष्णसर्जः</b> । मदमासृजति <b>मदासर्जः</b> । कल्याणहेतुत्वात्
<b>कल्याणः</b>; "कलि शब्द—संख्यानयोः" कल्यते वा "कल्याण—पर्याणादयः" [ हैमोणादिसू०
१९३ ] इति णे निपात्यते । "प्यैड् वृद्धौ" प्यायते <b>पीवरः</b>; पीयते रसोऽस्य
वा, "तीवर—धीवर—" [ हैमोणादिसू० ४४४ ] इति वरटि निपात्यते । "असूच्‌ क्षेपे"
अस्यति <b>असनः</b>, "य्वसि—रसि—रुचि—" [ हैमोणादिसू० २६९ ] इति अन, [ पुं—क्लीब-

<f id="1">शौरि नि० ॥</f>
<f id="2">महासर्ज नि० ॥</f>
<f id="3">महाशालः पीतशालो जीवकः प्रियशालकः नि० ॥</f>


;p{0057}
लिङ्गः ] । महांश्चासौ सालश्च <b>महासालः</b> । पीतवर्णः सालः <b>पतीसालः</b> । जीवयति
<b>जीवकः</b>, णकः । प्रियश्चासौ सालश्च प्रियसालः, के <b>प्रियसालकः</b> ॥ १०० ॥</c>


<c>शोभनो गन्धोऽस्य <b>सुगन्धिः</b>, "सु—पूत्युत्—सुरर्भेर्गन्धादिद्‌ गुणे" [ सिद्ध० ७.
३.१४४ ] इति समासान्त इत् । नीलो निर्यासोऽस्य <b>नीलनिर्यासः</b> । त्वेषन्ति पुष्य-
न्ति च कार्याणि अत्र <b>तिष्यः पुष्यः</b>, उभावपि "कुप्य—भिद्योध्य—सिध्य—तिष्य—पुष्य—" [ सिद्०
५.१.३९ ] इति क्यबन्तौ निपात्येते । अलकानां प्रियः <b>अलकप्रियः</b> । आह च—
बीजकस्त्वसन काम्यः शारिः कृष्णोऽलकप्रियः ।
तिष्यः पुष्यः पीतसालः प्रियकः प्रियसालकः ॥
सुगन्धिनींलनिर्यासस्तथा बन्धूकपुष्पकः ।
स स्यात्‌ प्रियकसालश्च महासर्जश्च नामत ॥
[                       ] इति ।
बीजकनामानि । एतस्य लोके 'बीअउ' इति प्रसिद्धिः ।</c>


<v><b>स तु द्विधा शिखिग्रीवः श्रेष्ठो गोमूत्र[^1]कोऽधमः ॥ १०१ ॥</b></v>


<c>'स' बीजको 'द्विधा' द्विप्रकार । शिखिग्रीव इव <b>शिखिग्रीवः</b> 'श्रेष्ठः' उत्तमः ।
गोमूत्रप्रतिकृति<b>र्गोमुत्रकः</b>, "तस्य तुल्ये कः संज्ञा—प्रतिकृत्योः" [ सिद्ध० ७.१.१०८ ]
इति क, अधम ॥ १०१ ॥</c>


<v><b>अश्वकर्णे दीर्घपत्रः क[^2]षायी सस्यसंवरः ।
सज्जकः सर्जकः शूरः का[^3]र्शः शालो लतातरुः ॥ १०२ ॥</b></v>


<c>अश्वस्य कर्ण इव कर्ण—पत्रं यस्य स <b>अश्वकर्णः</b>, तत्र, "उष्ट्रमुखादयः" [ सिद्ध०
३.१.२३ ] इति समासः । दीर्घाणि पत्राण्यस्य <b>दीर्घपत्रः</b> । कषायोऽस्त्यस्य <b>कषायी</b> ।
सस्ंय—फलं संवृणोति <b>सस्यसंवरः</b> । सज्जति—विसर्पति <b>सज्जकः</b>, णक । सृजति—विस-
र्पति <b>सर्जकः</b>, णक । "शूरि वीरणि विक्रान्तौ" शूरयते <b>शूरः</b>, अच्, "शुं गतो"
शवति वा, "चि—जि—शु—सि—" [ हैमोणादिसू० ३९२ ] इति रः । "कृश्यते <b>कार्शः</b>"
इति <b>क्षीरस्वामी</b> । श्यति <b>शालः</b>, "शा—मा—श्या—शक्यम्ब्यमिभ्यो लः" [ हैमोणादिसू०
४६२ ] इति लः, तालव्यादिरयम् । "सल गतौ" दन्त्यादि, सल्यते <b>सालः</b>
इत्यपि । लता चासौ तरुश्च <b>लतातरुः</b> । <b>यदमरः</b>—

<f id="1">त्रगन्धक नि० ॥</f>
<f id="2">कवाय नि० ॥</f>
<f id="3">कार्ष्यशालो नि० ॥</f>


;p{0058}
साले तु सर्ज—कार्शा—ऽश्वकर्णका सस्यसंवर ।
[ का० २ वर्ग ४ श्लो० ४४ ] इति ।
अन्योऽप्याह—
सर्जकश्चाश्वकर्णश्च कषायी दीर्घपत्रक ।
सस्यसंवरणः शूर सज्जक शाल उच्यते ॥
[                                    ] इति ।
अश्वकर्णनामानि । लोके तु 'सागु' इति प्रसिद्धि ॥ १०२ ॥</c>


<v><b>देव[^1]सालः शक्रतरुर्नदीसर्जोऽर्जुनाह्‌वयः ।
अर्जुनः ककुभः सेव्यः सर्पणो धूर्तपादपः ॥ १०३ ॥</b></v>


<c>देवानां सालो <b>देवसालः</b> । शक्रस्य तरु <b>शक्रतरुः</b> । अत एव <b>इन्द्रद्रुः</b> ।
नद्याः सर्जो <b>नदीसर्जः</b> । अर्जुनस्य आह्वयोऽस्य <b>अर्जुनाह्वयः</b> । अर्ज्यते "यम्यजि—"
[ हैमोणादिसू० २८८ ] इत्यादिना ने <b>अर्जुनः</b>, शौक्ल्याद्वा । ककुभः सन्त्यस्य
<b>ककुभः</b>, दिग्व्यापकत्वात्‌, "ककि लौल्ये" ककते वा "ककेरुभ" [ हैमोणादिसू० ३३३ ]
इत्युभः कं स्कुभ्नातीति वा पृषोदरादित्वात् साधु । "कं स्कुभ्नातीत्यहृद्या व्याख्या"
इति <b>क्षीरस्वामी</b> । <b>सेव्यः</b> सेवनीयत्वात्‌ । "सृप्‌लृं गतौ" सर्पति <b>सर्पणः</b> । धूर्त-
श्चासौ पादपश्च <b>धूर्तपादपः</b> । <b>यदमरः</b>—
नदीसर्जो वीरतरुरिन्द्रद्रु ककुभोऽर्जुन ।
[ का० २ वर्ग ४ श्लो० ४५ ] इति ।
इन्दुरपि—
ककुभस्त्वर्जुनः पार्थो नदीसर्जो धनञ्जय ।
आशीफलश्चित्रयोगी वीतो वीरान्तकस्तथा ॥
[                            ] इति ।
एतस्य लोके 'अर्जुन' इति प्रसिद्धि ॥ १०३ ॥</c>


<v><b>शाके कोलफलो द्वारदारुर्योगी हलीमकः ।
गन्धसारः स्थिरसारः स्थिरको ध्रु[^2]वको ध्रुवः ॥ १०४ ॥</b></v>
<v><b>अभ्रंलिहो महापत्रो ब[^3]लेसारो बलप्रदः ।</b></v>

<f id="1">अर्जुने ककुभ सेव्य सुवर्णो धूर्तपादप । देवशाक शक्रतरुर्नदीसर्जोऽर्जुनाभिध ॥ १०३ ॥ नि० ॥</f>
<f id="2">ध्रुवसाधन नि० ॥</f>
<f id="3">बलसारो नि० ॥</f>


;p{0059}
<c>शक्यतेऽनेन शाकः, तत्र । कोलाकारं फलमस्य <b>कोलफलः</b> । द्वारस्य दारु-
<b>र्द्वारदारुः</b> । युनक्तीत्येवंशीलो <b>योगी</b>, "युज—भुज—" [ सिद्ध० ५.२.५० ] इति घिनण्‌ ।
"मकुङ्‌ मण्डने" हलिनं मङ्कते <b>हलीमकः</b>, पृषोदरादित्वात् साधुः । गन्धेन सारो
<b>गन्धसारः</b> । स्थिर सारोऽस्य <b>स्थिरसारः</b> । तिष्ठति स्थिरः, "शुषीषि—" [ हैमोणादिसू०
४१६ ] इति किदिरः, स्वार्थिके के <b>स्थिरकः</b> । "ध्रुंत्‌ गति—स्थैर्वयोः" ध्रुवति
<b>ध्रुवकः</b>, "ध्रु—धून्दि—" [ हैमोणादिसू० २९ ] इति किदकः । ध्रुवति <b>ध्रुवः</b>, "तुदादि-
विषि—" [ हैमोणादिसू० ५ ] इति किदः ॥ १०४ ॥</c>


<c>अभ्रं लेढि <b>अभ्रंलिहः</b>, "वहा—ऽभ्राल्लिहः" [ सिद्ध० ५.१.१२३ ] इति खश्‌ ।
महान्ति पत्राण्यस्य <b>महापत्रः</b> । <b>बलेसारः</b> अत्र सप्तम्यलोपः । बलं प्रददाति <b>बलप्रदः</b>,
"क्वचित्" [ सिद्ध० ५.१.१७१ ] इति डः । शाकनामानि ।</c>


<v><b>धर्मणे तु धनुर्वक्षो गोत्र[^1]पुष्पो रुजासहः ॥ १०५ ॥</b></v>
<v><b>महाबलो महावृक्षो राजाह्‌वो धन्वनः [^2]फलः ।
स्वादुफलो मृत्युफलः सारवृक्षः सुतेजनः ॥ १०६ ॥</b></v>


<c>"धृड् विध्वंसे" इति <b>बोपदेवः</b>, धरते कफ—पित्तादीन् <b>धर्मणः</b>, "चिक्कण-
कुक्कण—" [ हैमोणादिसू० १९० ] इत्यणे निपात्यते ।
धर्मण सर्पभेदेऽपि धर्मण पादपान्तरे ।
इति <b>विश्वलोचनः । [ त्रिस्वरकाण्ड श्लो० ५८ ] ।
तत्र । धनुराकारो धनुषो वा वृक्षो <b>धनुर्वृक्षः</b> । गोत्रं—भूरक्षकं पुष्पमस्य <b>गोत्र-
पुष्पः</b> । रुजां सहति <b>रुजासहः</b> ॥ १०५ ॥</c>


<c>महद् बलमस्य <b>महाबलः</b> । महाश्चासौ वृक्षश्च <b>महावृक्षः</b> । राज्ञः आह्वा अस्य
<b>राजाह्वः</b> । 'धन्वनः फलः' इति धन्वशब्दात्‌ फलमिति सम्बध्यते, तेन धन्वाकारं
फलमस्य <b>धन्वफलः</b> । <b>धन्वनो</b>ऽपि । यदाह—
धन्वनो गोत्रविटपी धर्मणो गोत्रपुष्पकः ।
[                           ] इति ।
स्वादूनि फलान्यस्य <b>स्वादुफलः</b> । मृत्युप्रदं फलमस्य <b>मृत्युफलः</b> । सारश्चासौ वृक्षश्च
<b>सारवृक्षः</b> । "तिजण्‌ निशाने" सुतरां तेजयति <b>सुतेजनः</b> । एतस्य लोके 'धमणउ'
इति प्रसिद्धिः ॥ १०६ ॥</c>

<f id="1">गोत्रवृक्षो रुजा नि० ॥</f>
<f id="2">फलम् नि० ॥</f>


;p{0060}
<v><b>सिल्हके तु सिद्धवृक्षः</b></v>


<c>"सिलत्‌ उञ्छे" दन्त्यादिः, सिलति सिल्ह, "बहुलम्" [ सिद्ध० ५.१.२ ]
इति हः; सिलं जहाति वा, "क्वचित्" [ सिद्ध० ५.१.१७१ ] इति डः, स्वार्थिके के
<b>सिल्हकः</b>, तत्र । सिध्यति स्म <b>सिद्धः</b>, स चासौ वृक्षश्च <b>सिद्धवृक्षः</b>; सिद्धानां वृक्षो
वा । आह च—
सिल्हकः कपिजो धूम्रस्तुरुष्कः पिण्डित कपिः ।
[                        ] इति ।
सिल्हकनामानि ।</c>


<v><b>कोलिपत्रे तु जोरणः ।</b></v>


<c>कोलिः—बदरी, तत्पत्राणीव पत्राण्यस्य कोलिपत्रः, तत्र । "जृष् झृष्‌च्‌ जरसि"
जीर्यति <b>जोरणः</b>, "चिक्कण—कुक्कण—" [ हैमोणादिसू० १९० ] इत्यणे निपात्यते ।</c>


<v><b>महापत्रे त्वि[^1]ङ्गुदी स्याद् विषशङ्कुः पलाशकः ॥ १०७ ॥</b></v>


<c>महान्ति पत्राण्यस्य <b>महापत्रः</b>, तत्र । "इगु गतौ" इङ्गति <b>इङ्गुदी</b>, "इङ्ग्य-
बिंभ्यामुद " [ हैमोणादिसू० २४२ ] इत्युद, [ त्रिलिङ्गः ] । विषस्य शङ्कुरिव
<b>विषशङ्कुः</b> । "पल गतौ" पलति पलाश, "पलंगश" [ हैमोणादिसू० ५३३ ]
इत्याशः, स्वार्थिके के <b>पलाशकः</b> ॥ १०७ ॥</c>


<v><b>सरले तु सिद्धदारुर्नमेरुः खलिपादपः ।</b></v>


<c>"सृ गतौ" सरति <b>सरलः</b>, “ मृदि—कन्दि—" [ हैमोणादिसू० ४६५ ] इत्यल,
तत्र । सिद्धानां दारुः <b>सिद्धदारुः</b>, पु—क्लीबलिङ्गः । नमति <b>नमेरुः</b>, "मयि प्रति
दाने" न मयते वा <b>नमेरुः</b>, "शिग्रु गेरु—नमेर्वादय" [ हैमोणादिसू० ८११ ]
इति नमेर्नञ्‌पूर्वस्य मयतेर्वा ?च्चान्त, रु प्रत्यय । खलिनां पादप खली चासौ
पादपश्चेति वा <b>खलिपादपः</b> । आह च
सरलः पूतिकाष्ठं च बीज—पीतद्रुरुच्छ्रित ।
दीपवृक्षः स्निग्धदारुः प्रोक्तो मारीचपत्रक ॥
[                          ] इति ।
एतस्य लोके 'स[^2]रलउ' इति प्रसिद्धि ।</c>

<f id="1">त्वगादी नि० ॥</f>
<f id="2">'कुदुरु' इति पु २ टिप्पणी ॥</f>


;p{0061}
<v><b>देवदारुणि देवाह्‌वं पवनारिः पलाशिकः ॥ १०८ ॥</b></v>
<v><b>पारिभद्रो द्रुकिलिमं किलिमं देववल्लभः ।
दारु च स्नेहविद्धं च देवेन्द्र—स्वर्गतो द्रुमः ॥ १०९ ॥</b></v>
<v><b>पीत—पूति महा—देव—भद्रेन्द्रात् काष्ठ—दारुणी ।</b></v>


<c>देवानां दारु <b>देवदारु</b>, तत्र । देवानामाह्वा—नामाऽस्य <b>देवाहम्</b> । पवनस्य
अरिः <b>पवनारिः</b> । पलाशानि—पत्राणि सन्त्यस्य <b>पलाशिकः</b>, "अतोऽनेकस्वरात्"
[ सिद्ध० ७.२.६ ] इतीकः ॥ १०८ ॥</c>


<c>पारि—निष्ठा प्राप्त भद्रमस्य <b>पारिभद्रः</b> । द्रौ—स्कन्धे किलिमं—निर्यासोऽस्य
<b>द्रुकिलिमम्</b> । किलिममस्त्यस्य <b>किलिमम्</b>, अभ्रादित्वादः पदैकदेशत्वाद्वा भीम-
वत्, "किलत् श्वैत्य क्रीडनयो" किलत्यनेन वा "वयिम—खचिमादयः" [ हैमो-
णादिसू० ३५० ] इतीमे साधु । उभावपि क्लीबलिङ्गौ । देवानां बल्लभो <b>देव-
वल्लभः</b> । देवदार्वेकदेशे <b>दारु</b>, यथा भीमो भीमसेन । स्नेहेन विद्धं <b>स्नेहविद्धम्</b> ।
'देवेन्द्र—स्वर्गतो द्रुमः' इति देव—इन्द्र—स्वर्गेभ्य प्रत्येकं द्रुमशब्दः सम्बध्यते, तेन <b>देव-
द्रुमः इद्रन्द्रुमः स्वर्गद्रुमश्च</b> ॥ १०९ ॥</c>


<c>'पीत पूति—महा देव—भद्रेन्द्रात् काष्ठ—दारुणी' इति पीतादिभ्य प्रत्येकं 'काष्ठ-
दारुणी' इति शब्दौ सम्बध्येते, तेन <b>पीतकाष्ठं</b>, <b>पीतदारु</b>, पूति—उग्रगन्धं काष्ठमस्य
<b>पूतिकाष्ठम्</b>, एव <b>पूतिदारु</b>, <b>महाकाष्ठं महादारु</b>, <b>देवकाष्ठ देवदारु</b>, <b>भद्रकाष्ठं
भद्रदारु</b>, <b>इन्द्रकाष्ठं इन्द्रदारु</b> । सर्वेऽप्येते पुं-क्लीबलिङ्गा । यदाह—
देवदारु स्मृतं दारु सुराह्वं किलिमं च तत् ।
स्नेहविद्धं महादारु भद्रदार्विन्द्रदारु च ॥
देवकाष्ठ भद्रकाष्ठ पूतिकाष्ठं च दारु च ।
सुरदार्विन्द्रवृक्षश्च तथैवामरदारु च ॥
[                         ] इति ।
<b>अमरो</b>ऽपि—
शक्रपादप पारिभद्रकः ।
भद्रदारु द्रुकिलिमं पूतिदारु च दारु च ॥
[ का० २ वर्ग; ४ श्लो० ५३ ] इति ।


;p{0062}
देवदारुनामानि ।</c>


<v><b>मधूके मधुशाकः स्यान्माधवो मधुको मधुः ॥ ११० ॥</b></v>
<v><b>मध्वष्ठीलो मधुष्ठीलो मधुकाष्ठो मधुस्रवः ।
रोध्र कोष—मधु गुडात् पुष्पो गोलफलोऽपि च ॥ १११ ॥</b></v>


<c>मदयति <b>मधूकः</b>, "शम्बूक—शाम्बूक—" [ हैमोणादिसू० ६१ ] इत्युके निपात्यते,
तत्र । मधुप्रधान शाकः <b>मधुशाकः</b> । मा—माधुर्यश्री तस्या धवो <b>माधवः</b>,
मधुरेव वा, प्रज्ञादित्वादण् । मदयति <b>मधुकः</b>, "कञ्चुकाशुक—" [ हैमोणादिसू० ५७ ]
इत्युके निपात्यते, मधुप्रतिकृति<b>र्मधुक</b> इति वा "तस्य तुल्ये क संज्ञा—प्रतिकृत्योः"
[ सिद्ध० ७.१.१०८ ] इति क, मधुरव वा स्वार्थिके के । मन्यते <b>मधुः</b>,
"मनि—जनिभ्या ध—तौ च" [ हैमोणादिसू० ७२१ ] इत्यु, पुंल्लिङ्ग ॥ ११० ॥</c>


<c>मधु माधुर्यमष्ठीले—गर्भे अस्य <b>मध्वष्ठीलः</b> । पृषोदरादित्वादकारलोपे <b>मधु-
ष्ठीलः</b>, "ष्ठिवू क्षिवू निरसन" "ष्ठिवू—क्लमु—" [ सिद्ध० ४.२.११० ] इति
दीर्घे, मधु ष्ठीवति इति वा, "भिल्ला—ऽच्छभल्ल" [ हैमोणादिसू० ४६४ ] इति ले
निपात्यते । मधुप्रधान काष्ठो <b>मधुकाष्ठः</b> । मधु स्रवति <b>मधुस्रवः</b> । 'रोध्र—कोष
मधु—गुडात् पुष्प' इति रोध्र—कोष—मधु—गुडाद इत्यत्र समाहारद्वन्द्व, रोध्रादिभ्य पुष्पम्
इति पुरो योज्यते, तेन <b>रोध्रपुष्पः</b>, कोषे पुष्पाण्यस्य <b>कोषपुष्पः</b>, <b>मधुपुष्पः</b>, गुडवन्मधुर
पुष्पमस्य <b>गुडपुष्पः</b> । गोलानि—वर्तुलानि फलान्यस्य <b>गोलफलः</b> । यदाह—
मधूको मधुवृक्षश्च मधुष्ठीलो मधुस्रव ।
गुडपुष्पो रोध्रपुष्पो वनप्रस्थोऽथ माधव ॥
[                           ] इति ।
मधूकनामानि । लोके तु 'मह्रडउ' इति प्रसिद्धि ॥ १११ ॥</c>


<v><b>जलजेऽस्मिन मधूलः स्याद्‌[^1] वारिजो दीर्घपत्रकः ।
नीरवृक्षो गैरिकाख्यो ह्रस्वपुष्प—फलोऽपि च ॥ ११२ ॥</b></v>


<c>अस्मिन्‌ जलजे मधूके मधु लाति <b>मधूलः</b> प्रषोदरादित्वात्‌ साधु । वारितो जातो
<b>वारिजः</b> । दीर्घाणि पत्राण्यस्य दीर्घपत्र, क <b>दीर्घपत्रकः</b> । नीरस्य वृक्षो <b>नीरवृक्षः</b> ।
गैरिक इत्याख्या अस्य <b>गैरिकाख्यः</b> । ह्रस्वपुष्प फलः इति <b>ह्रस्वशब्दात्‌</b> पुष्प—फले

<f id="1">द्‌ गिरिजो दीर्घपत्रक । तीरवृक्षो गौरशालो ह्रस्व नि० ॥</f>


;p{0063}
इति योज्येते, तेन ह्रस्वाणि पुष्पाणि फलानि चास्य <b>ह्रस्वपुष्पः ह्रस्वफलः</b> । आह च—
मधूकोऽन्यो मधूलस्तु जलजो दीर्घपत्रकः ।
ह्रस्वपुष्प—फलः स्वादुर्गैरिकाख्यो मधूलकः ॥
[                                 ] इति ।
एतस्य लोके 'महाडोलु' इति प्रसिद्धिः ॥ ११२ ॥</c>


<v><b>तिन्दुके स्फू[^1]र्जनस्तुष्टः कालस्कन्धो विरूपकः ।
निःस्यन्दनः कालसारो रा[^2]वणो नीलसारकः ॥ ११३ ॥</b></v>


<c>तिम्यति आर्द्रीभवति <b>तिन्दुकः</b>, "कञ्चुकाशुक—" [ हैमोणादिसू० ५७ ] इत्युके
निपात्यते, तत्र । "ट्‌वोस्फूर्जा वज्रनिर्घोषे" स्फूर्जति <b>स्फूर्जनः</b> नन्द्यादित्वादन । तुष्यति
स्म <b>तुष्टः</b> । काल स्कन्धोऽस्य <b>कालस्कन्धः</b> । विरूपयति <b>विरूपकः</b> । निस्यन्दते
<b>निःस्यन्दनः</b> । काल सारः—मज्जाऽस्य <b>कालसारः</b> । रावयति <b>रावणः</b> । नीलः
सार—मज्जाऽस्य नीलसार, के <b>नीलसारकः</b> । [ आह च— ]
तिन्दुको नीलसारश्च कालस्कन्ध शिशूत्सकः ।
स्फूर्जक स्फुर्जनस्तुष्ट स्यन्दनो रावणो रव ॥
[                                    ] इति ।
तिन्दुकनामानि । लोके 'टींडू' इति प्रसिद्धि ॥ ११३ ॥</c>


<v><b>द्वितीये तिन्दुके का[^3]कतिन्दुर्मर्कटतिन्दुकः ।
काकेन्दुकः काकपीलुः कुपीलु कुलकावपि ॥ ११४ ॥</b></v>


<c>'द्वितीये' भिन्ने तिन्दुके काकवर्णस्तिन्दु <b>काकतिन्दुः</b> । मर्कटवर्णस्ति-
न्दुक <b>मर्कटतिन्दुकः</b> । काकवर्णस्तिन्दु काकेन्दु, पृषोदरादित्वात् साधु, के
<b>काकेन्दुकः</b> । एवं <b>काकपीलुः</b> । कुत्सित पीलु <b>कुपीलुः</b> । "लक आस्वादने"
कुत्सितैर्लक्यते <b>कुलकः</b> कोलति वा, "ध्रु—धून्दि" [ हैमोणादिसू० २९ ] इति
किदकः । आह च—
तिन्दुकोऽन्यो द्वितीयस्तु स्फूर्जक काकतिन्दुकः ।
काकेन्दुकश्च विख्यातः कुपीलुः काकपीलुकः ॥
[                                  ] इति ।

<f id="1">स्फूर्जकस्तु नि० ॥</f>
<f id="2">द्रावणो नि० ॥</f>
<f id="3">कालस्तिन्दु नि० ॥</f>


;p{0064}
एतस्य लोके 'काकटींडू' इति प्रसिद्धि ॥ ११४ ॥</c>


<v><b>रोध्रे लोध्रः</b></v>


<c>रुणद्धि व्रणं <b>रोध्रः</b>, "भी—वृधि—रुधि—" [ हैमोणादिसू० ३८७ ] इति र, तत्र ।
र—लयोरैक्याद्‌ <b>लोध्रः</b>, प्रतीतोऽयम् ।</c>


<v><b>सिते तत्र शाबरः[^1] स्थूलवल्कलः ।
उत्सादनो महारोध्र[^2]स्तरुः शबरपादपः ॥ ११५ ॥</b></v>


<c>'तत्र' इति रोध्रे 'सिते' श्वेते शबराणामयं वृक्ष <b>शाबरः</b>, "तस्येदम्" [ सिद्ध०
६.३.१६० ] इत्यण्‌ । स्थूलो वल्कलोऽस्य <b>स्थूलवल्कलः</b> । उत्साद्यते <b>उत्सादनः</b>,
उत्सादयति वा । महांश्चासौ रोध्रश्च <b>महारोध्रः</b> । तरति <b>तरुः</b>, "भृ—मृ—तृ—त्सरि—"
[ हैमोणादिसू० ७१६ ] इत्यु । शबराणा पादप <b>शबरपादपः</b> । आह च—
रोध्रो लोध्र शाबरकश्चिल्लकस्तिल्वकस्तर ।
तिरीटः कालहीनश्च चिल्ली शबरपादप ॥
[                                           ] इति ।
श्वेतलोध्रनामानि ॥ ११५ ॥</c>


<v><b>रक्ते तु पट्टिका तिल्वः पट्‌टी लाक्षाप्रसादनः ।
तिरीटो मार्जनश्चिल्ली कानीनः क्रमुकः श[^3]शः ॥ ११६ ॥</b></v>
<v><b>स्थूलपत्रो बृहत्पत्रः</b></v>


<c>'तुः" पुनरर्थे । रक्ते लोध्रे पट्टी एव <b>पट्टिका</b>, स्वार्थिके क । तिलति—स्निह्य-
त्यङ्गमनेन <b>तिल्वः</b>, "प्रह्वा—ऽऽह्वा—" [ हैमोणादिसू० ५१४ ] इति वे निपात्यते । पटति
<b>पट्टी</b>, "घटा—घाटा—" [ हैमोणादिसू० १४१ ] इति टे निपात्यते, गौरादित्वाद् ङीः,
पट्टोऽस्यास्तीति <b>पट्टी</b> । "पट्टिकारोध्रोऽयम्" इति <b>क्षीरस्वामी</b> । <b>यदमरः</b>—
क्रमुकः पट्टिकाख्यः स्यात् पट्टी लाक्षाप्रसादन ।
[ का० २ वर्ग ४ श्लो० ४१ ] इति ।

<f id="1">रस्तनुवल्कल नि० ॥</f>
<f id="2">ध्रोऽनम्भ श नि० ॥</f>
<f id="3">शिशु ॥ ११६ ॥ स्थूलवल्को वृ नि० ॥</f>


;p{0065}
लाक्षां प्रसादयति <b>लाक्षाप्रसादनः</b> । तिरयति रोगां<b>स्तिरीटः</b>; तरति वा,
"तृ—कृ—कृपि—" [ हैमोणादिसू० १५१ ] इत्यादिना किदीट । मार्ष्टि—उद्वर्तयत्यङ्गम-
नेन <b>मार्जनः</b> । चिल्लति—वातेन शिथिलीभवति <b>चिल्ली</b>, अच् । कन्याया अप-
त्यमिव <b>कानीनः</b>, "कन्या—त्रिवेण्याः कानीन—त्रिवणं च" [ सिद्ध० ६.१.६२ ] इति
साधुः । यदाह—
रोध्रस्तिरीटः कानीनस्तिल्वकः सन्ततोद्भवः ।
[                                ] इति ।
क्रामति <b>क्रमुकः</b> "क्रमेः कृम् च वा" [ हैमोणादिसू० ५३ ] इत्युकः ।
"शश प्लुतगतौ" शशति <b>शशः</b> ॥ ११६ ॥</c>


<c>स्थूलानि पत्राण्यस्य <b>स्थूलपत्रः</b> । बृहन्ति पत्राण्यस्य <b>बृहत्पत्रः</b> । आह च—
क्रमुकः पट्टिका रोध्रो गालवः स्थूलवल्कल ।
जीर्णबुध्नो बृहत्त्वक्कस्तर शाबरपादप ॥
[                            ] इति ।
<b>अन्यो</b>ऽप्याह—
रोध्रः शाबरक श्वेतत्वगतीसारभेषजम् ।
द्वितीयः पट्टिका रोध्रो बृहत्पत्रस्तिरीटकः ॥
उत्तालकस्तिल्वकश्च पट्टी लाक्षाप्रसादनः ।
[                             ] इति ।
मुनिलोध्रनामान्यमुनि ।</c>


<v><b>कृष्णलोध्रे तु गालवः ।</b></v>


<c>गालयति—स्रावयत्यक्षि <b>गालवः</b>, "कैरव—भैरव—" [ हैमोणादिसू० ५१९ ]
इत्यवे निपात्यते ।</c>


<v><b>भूर्जे भूजो बहुपुटो मृदुत्वक्को मृदुच्छदः ॥ ११७ ॥</b></v>
<v><b>रेखापत्रश्छत्रपत्रो बहुत्वक्—चर्मिणावपि ।</b></v>
<c>"भृश् भर्जने च" "प्वादे" [ सिद्ध० ४.२.१०५ ] इति ह्रस्वे
मृणाति <b>भूर्जः</b>, "उटजादयः" [ हैमोणादिसू० १३४ ] इति अजे निपात्यते,

<f id="1">बहुपटो मृदुवल्को मृदु नि० ॥


;p{0066}
"ऊर्जण्‌ बल—प्राणयोः" भुवि ऊर्जयति इति वा, तत्र । भुवि जातो <b>भूजः</b>,
"कचित्" [ सिद्ध० ५.१.१७१ ] इति ड । बहूनि पुटान्यस्य <b>बहुपुटः</b> । मृद्‌व्‌य-
स्त्वचोऽस्य मृदुत्वक्‌, स्वार्थिके के <b>मृदुत्वक्कः</b> । मृदूनि छदान्यस्य <b>मृदुच्छदः</b> ॥ ११७ ॥</c>


<c>रेखायुक्तानि पत्राण्यस्य <b>रेखापत्रः</b> | छत्राकाराणि पत्राण्यस्य <b>छत्रपत्रः</b> ।
बह्व्यस्त्वचोऽस्य <b>बहुत्वक्‌</b> । चर्म—त्वचाऽस्यास्तीति <b>चर्मी</b>, शिखादित्वादिन् । आहुश्च—
भूर्जे भूजो बहुपुटो बहुत्वक्को मृदुच्छदः ।
[                                ] इति ।
<b>अमरो</b>ऽप्याह—
"भूर्जे चर्मि—मृदुत्वचौ" [ का० २ वर्ग ४ श्लो० ४६ ] इति ।
भूर्जनामानि ।</c>


<v><b>श्लेष्मातके भूतवृक्षः पिच्छिलो द्विजकुत्सितः ॥ ११८ ॥</b></v>
<v><b>वसन्तकुसुमः शेलुः फलेलुर्लेखशाटकः ।
विषघाती बहुवारः शीत उद्‌दालकः[^1] सेलुः ॥ ११९ ॥</b></v>


<c>श्लिष्यति कफोऽस्मात्‌ <b>श्लेष्मातकः</b> 'श्लेष्मातका—" [ हैमोणादिसू० ८३ ]
इत्यातके निपात्यते, श्लेष्माणमततीति वा, णक प्रत्ययः, तत्र । भूतानां वृक्षो
<b>भूतवृक्षः</b> । पिच्छाऽस्त्यस्य <b>पिच्छिलः</b>, "लोम—पिच्छादेः शेलम्" [ सिद्ध० ७.२.
२८ ] इतीलः । द्विजानां कुत्सितो <b>द्विजकुत्सितः</b> ॥ ११८ ॥</c>


<c>वसन्तस्य कुसुम इव <b>वसन्तकुसुमः</b> । शेरतेऽस्मिन्‌ <b>शेलुः</b>, "शीङो लुः"
[ हैमोणादिसू० ८२० ] इति लु । "शिलति शिनोति वा रोगान <b>शेलुः</b>" इति
<b>क्षीरस्वाम्याह</b> । फलति फलेलुः</b>, "गूहलु—गुग्गुलु—" [ हैमोणादिसू० ८२४ ] इति
आलुप्रत्यये निपात्यते । लेखं शाटयति <b>लेखशाटकः</b> । विषस्य घाती <b>विषघाती</b> ।
बहु वृणोति श्रोतांसि <b>बहुवारः</b> । शीतवीर्यत्वात् <b>शीतः</b>, श्यायते स्म वा <b>शीतः</b>, क्तः
प्रत्ययः, "श्य शीर्द्रवमूर्ति—" [ सिद्ध० ४.१.९७ ] इति शीरादेशः; शेते अनेन
वा, "शी—री—" [ हैमोणादिसू० २०१ ] इति कित्‌ तः । उद्दालयत्यङ्गम्‌ <b>उद्दालकः</b>
स्पर्शेन स्फोटकारित्वात् । "सिलत्‌ उञ्छे" दन्त्यादिरयम्, सिलति <b>सेलुः, "भृ—मृ—तृ-
त्सरि—" [ हैमोणादिसू० ७१६ ] इत्यादिबहुवचनादु । आ<b>हेन्दुः</b>—

<f id="1">कस्तथा नि० ॥</f>


;p{0067}
शेलुः श्लेष्मातकः शीतो वसन्तकुसुमस्तथा ।
उद्दालकः कन्दुरकः शेलुको भूतवृक्षकः ॥
पिच्छिलः शपितः सेलुस्तथा स द्विजकुत्सितः ।
लेखशाटो बहुवारः [                            ] इति ।
<b>अन्यो</b>ऽपि—
श्लेष्मातकः कबुदारुः पिच्छिलो लेखशाटक ।
शेलुः सेलुर्बहुवारः श[^1]पितो द्विजकुत्सितः ॥
[                            ] इति ।
एतस्य लोके 'गूंदी' इति प्रसिद्धि ॥ ११९ ॥</c>


<v><b>ल[^2]कुचे लिकुचो ग्रन्थिमत्फलः</b></v>


<c>"लषी कान्तौ" लष्यते <b>लकुचः</b>, "लपेरुच कश्च" [ हैमोणादिसू० ११९ ] इति
उचः अन्त्यस्य च कः, "लक्यते—आस्वाद्यते <b>लकुचः</b>" इति <b>क्षीरस्वामी</b>, तत्र ।
पृषोदरादित्वादन्त्याक्षरस्य इत्वे <b>लिकुचः</b> । ग्रन्थिमन्ति फलान्यस्य <b>ग्रन्थिमत्फलः</b> ।
आह च—
लकुच क्षुद्रफ्नसो निचुलो ग्रन्थिमत्फलः ।
[                              ] इति ।
एतस्य लोके 'वडहर' इति प्रसिद्धिः ।</c>


<v><b>पनसे डहुः ।
लकुचः क्षुद्रपनसः</b></v>


<c>"पनी स्तुतौ" पन्यते <b>पनसः</b>, "तप्यणि—पन्यली—" [ हैमोणादिसू० ५६९ ]
इत्यसः, "<b>फनस</b>" इति <b>दुर्गः</b>, तत्र । दह्यते <b>डहुः</b>, पृषोदरादित्वात् । <b>लकुच</b> इति
प्राग्वत् । क्षुद्रश्चासौ पनसश्च <b>क्षुद्रपनसः</b> । एतस्य लोके 'कटहर' इति प्रसिद्धिः ।</c>


<v><b>तस्य तु न्युब्जकं फलम् ॥ १२० ॥</b></v>


<c>'तस्य' पनसस्य फलं "उब्जत् आर्जवे" न्युब्जति न्युब्जम्, अच्, स्वार्थिके
के <b>न्युब्जकम्</b> ॥ १२० ॥</c>

<f id="1">शपितो बहुकुत्सित पु २ ॥</f>
<f id="2">बकुले कण्टकी ग्रन्थिफलाम्बुपनसामहुः । लकुच क्षुद्रपनसस्तनु स्यात् कुब्जकं फलम् ॥ १२० ॥ नि० ॥</f>


;p{0068}
<v><b>आम्रे रसालो माकन्दः कामाङ्गः पिकबान्धवः ।
वनपुष्पोत्सवश्चूतः परपुष्टमदो[^1]त्सवः ॥ १२१ ॥</b></v>
<v><b>मधुदूतो मधुफलः सुफलो मदिरासखः ।
वसन्तपादपः</b></v>


<c>अम्यते—अभिलष्यते <b>आम्रः</b>, "चि—जि—शु—सि—मि—तम्यमि" [ हैमोणादिसू० ३९२ ]
इति रो दीर्घश्च, तत्र । रसं मलति—दधाति <b>रसालः</b> । "कदुड् क्रदुड् क्लदुड् वैक्लव्ये" मा
कन्दते <b>माकन्दः</b>, अजन्तः । कामस्य अङ्ग <b>कामाङ्गः</b> । पिकाना बान्धव <b>पिकबान्धवः</b> ।
वने पुष्पैरुत्सवोऽस्माद् <b>वनपुष्पोत्सवः</b> । श्चोतति रसं <b>चूतः</b>, "चूष्‌ पाने, चूष्यत
इति [ <b>चूतः</b> ]" इति श्री<b>भोज</b> उवाच, "पुत—पित्त—" [ हैमोणादिसू० २०४ ] इति
ते निपात्यते । परपुष्टस्य मदोत्सवावस्मात्‌ <b>परपुष्टमदोत्सवः</b> ॥ १२१ ॥</c>


<c>मधो—वसन्तस्य दूत इव <b>मधुदूतः</b> । मधूनि—मृष्टानि फलान्यस्य <b>मधु-
फलः</b> । शोभनानि फलान्यस्य <b>सुफलः</b> । मदिराया सखा इव <b>मदिरासखः</b>,
"राजन्सखे" [ सिद्ध० ७.३.१०६ ] इत्यट्‌ समासान्त । वसन्तस्य पादपो <b>वसन्त-
पादपः<b> । आह च—
आम्रश्चूतो रसालश्च स चेष्टो मदिरासखः ।
कामाङ्ग सहकारश्च परपुष्टमदोत्सव ॥
[                                     ] इति ।
एतस्य लोके 'आबउ' इति प्रसिद्धि ।</c>


<v><b>असौ तु सहकारोऽतिसौरभः ॥ १२२ ॥</b></v>


<c>'तु' पुन 'असौ' आम्र अतिसौरभ सहकारयति—मेलयति स्त्री पुंसौ <b>सहकारः</b>,
सुरासखत्वाद्वा, उच्यते इति शेष ॥ १२२ ॥</c>


<v><b>क्षुद्राम्रे स्यात् कृमितरुर्लाक्षावृक्षो जतुद्रुमः ।
सुकोशको घनस्कन्धः को[^2]शाम्बुश्च सुरक्तकः ॥ १२३ ॥</b></v>
<v><b>टङ्को नीलकपित्थोऽन्यो राजपुत्रो नृपात्मजः ।</b></v>


<c>क्षुद्रश्चासौ आम्रश्च <b>क्षुद्राम्रः</b>, तत्र । कृमीणा तरु <b>कृमितरुः</b> । लाक्षावर्णो वृक्षो
<b>लाक्षावृक्षः</b> । एवं <b>जतुद्रुमः</b> । शोभन कोशोऽस्य सुकोश, के <b>सुकोशकः</b> ।

<f id="1">दोद्भ नि० ॥</f>
<f id="2">केशाम्बुश्च सुरक्तस नि० ॥</f>


;p{0069}
घनः स्कन्धोऽस्य <b>घनस्कन्धः</b>। कोशे—मध्येऽम्बु अस्य <b>कोशाम्बुः</b> । सुतरा रक्तः
सुरक्तः, के <b>सुरक्तकः</b> ॥ १२३ ॥</c>


<c>"टकुण्‌ बन्धने" टङ्क्यते <b>टङ्कः</b>, पुं—क्लीबलिङ्गः । यद्‌ <b>गौडः</b>—
जङ्घाया स्त्री पुमान् खड्गकोशे पाषाणदारणे ।
स्वनित्रे टङ्कणे नीलकपित्थे टङ्कमस्त्रियाम् ॥
[                                       ] इति ।
नीलश्चासौ कपित्थश्च <b>नीलकपित्थः</b> । 'अन्य' अपर राज्ञः पुत्रो <b>राजपुत्रः</b> ।
एवं <b>नृपात्मजः</b> । आह च—
क्षुद्राम्र उक्तकोशश्च लाक्षावृक्षः सुरक्तक ।
जतुवृक्षो घनस्कन्ध कृमिवृक्षः सुकोशकः ॥
राजाम्रातक आम्लातो मन्मथोद्भवनस्तथा ।
टङ्को नीलकपित्थोऽन्यो राजपुत्रो नृपात्मज ॥
[                                        ] इति ।
एतस्य लोके 'राजाम्र' इति प्रसिद्धिः ।</c>


<v><b>जम्ब्वां महाफला राजजम्बूर्नीलाम्बु[^1]जच्छदा ॥ १२४ ॥</b></v>
<v><b>सुगन्धिपत्रा</b></v>


<c>जायते अस्या <b>जम्बूः</b>, "कमि—जनिभ्यां बू" [ हैमोणादिसू० ८४७ ] इति बू ,
स्त्रीलिङ्ग, तस्याम् । महान्ति फलान्यस्या <b>महाफला</b> । राज्ञो जम्बूः <b>राजजम्बूः</b> ।
नीलाम्बुजमिव च्छदान्यस्याः <b>नीलाम्बुजच्छदा</b> ॥ १२४ ॥</c>


<c>सुगन्धीनि पत्राण्यस्या <b>सुगन्धिपत्रा</b> । यदाह
जम्बू सुरभिपत्रा च राजजम्बुर्महाफला ।
सूक्ष्मपत्रा क्षुद्रजम्बूर्नादेयी भूमिजम्बुका ॥
[                                   ] इति ।
"<b>सूक्ष्मपत्रा</b>द्याश्चत्वारो नागरङ्गार्थाः" इति <b>गौडः</b> । जम्बूनामानि । लोके
'जांबू' इति प्रसिद्धिः ।</c>

<f id="1">म्बुकच्छदा नि० ॥</f>


;p{0070}
<v><b>साऽन्या तु काकजम्बूः कुजम्बुका ।
उशीरपत्रा नादेयी वैदेशी काकवल्लभा ॥ १२५ ॥</b></v>


<c>'तु' पुनरर्थे । 'सा' जम्बूरन्या काकस्य जम्बू <b>काकजम्बूः</b> । कुत्सिता जम्बूः
कुजम्बूः, स्वार्थिके के <b>कुजम्बुका</b>, "ड्यादीदूत के" [ सिद्ध० २.४.१०४ ] इति
ह्रस्वः । उशीरस्येव पत्राण्यस्या <b>उशीरपत्रा</b> । <b>नादेयी</b> नदीजाता । विदेशे भवा
<b>वैदेशी</b> । काकस्य वल्लभा <b>काकवल्लभा</b> । आह च
काकजम्बूर्मेघवर्णा नादेयी विशदोऽल्पक ।
[                                    ] इति ।
तस्या विशेषोऽयम् ॥ १२५ ॥</c>


<v><b>म[^1]दने श्वसनो राठः शल्यको विषनाशनः ।
करहाटो मरुबकः पिण्डी पिण्डीतकः फलः ॥ १२६ ॥</b></v>
<v><b>सूर्यपुत्रः[^2] कर्कटको विषगन्धो विषोदरः ।
मत्स्यान्तकफलो राजपुत्रकः कफवर्धनः ॥ १२७ ॥</b></v>


<c>मदधातुर्हर्ष—ग्लपनार्थो घटादि, मदयति <b>मदनः</b>, नन्द्यादित्वादन, तत्र ।
"[ अन ] श्वसक् प्राणने" श्वसत्यनन <b>श्वसनः</b>, "य्वसि—रसि" [ हैमोणादिसू० २६९ ]
इत्यादिशब्दाद् अन । राति <b>राठः</b>, "पष्टैधिठादय" [ हैमोणादिसू० १६६ ] इति
ठ निपात्यते । "शल्यमस्यास्ति इति <b>शल्यः</b>" इति <b>क्षीरस्वामी</b>; "शल गतौ"
शलति वा "स्था—छा—मा—" [ हैमोणादिसू० ३५७ ] इति य, स्वार्थिके के <b>शल्यकः</b> ।
विषं नाशयति <b>विषनाशनः</b> । कर हन्ति दुःस्पर्शत्वात्‌ <b>करहाटः</b>, 'कपट—कीकटा-
दयः, [ हैमोणादिसू० १४४ ] इति अटे निपात्यते, "हय हर्य क्लान्तौ च" चका-
राद्‌ गतौ, कर हयतीति वा कर्मण्यण । म्रियन्ते अनन विषपुष्पत्वादिति <b>मरुबकः</b>,
मा रौति वा, "कीचक—पेचक" [ हैमोणादिसू० ३३ ] इत्यके निपात्यते, मरौ
बक इव सीदतीति वा । पिण्डमस्यास्ति <b>पिण्डी</b> । पिण्डीमित प्राप्त पिण्डीतः,
के <b>पिण्डीतकः</b>; पिण्ड्यते वा "ह रुहि पिण्डिस्य इतक" [ हैमोणादिसू० ७९ ]
इति "पिडुड् सङ्घाते" इत्यस्माद्‌ इतक प्रत्यय । फलति <b>फलः</b>; फलमस्यास्ति
वा, अभ्रादित्वाद्‌ ॥ १२६ ॥</c>

<f id="1">मदने छर्दनो राठ नि० ॥</f>
<f id="2">त्र—कर्कटकौ नि० ॥</f>


;p{0071}
<c>सूर्यस्य पुत्रः <b>सूर्यपुत्रः</b> । "कर्क हासे" सौत्रोऽयम्, कर्कति कर्कटः, "दिव्यवि—"
[ हैमोणादिसू० १४२ ] इत्यटः, स्वार्थिके के <b>कर्कटकः</b> । विषस्येव गन्धोऽस्य <b>विष-
गन्धः</b> । विषमुदरेऽस्य <b>विषोदरः</b> । मत्स्यान्तकं फलमस्य <b>मत्स्यान्तकफलः</b> । राज्ञः
पुत्रो राजपुत्रः, के <b>राजपुत्रकः</b> । कफं वर्धयति <b>कफवर्धनः</b> । आह च—
मदन शल्यको राठः पिण्डी पिण्डीतक फलः ।
तस्करः करहाटश्च छर्दनो विषपुष्पकः ॥
[                         ] इति ।
मदननामानि । लोकेऽस्य 'मयणहल' इति प्रसिद्धिद्धिः ॥ १२७ ॥</c>


<v><b>कुब्जके कामुकः श्यामसारः फुल्लो निमिद्रुमः ।</b></v>


<c>"कुड् शब्दे" कवते कुब्जः, "कुवः कुब्‌—कुनौ च" [ हैमोणादिसू० १२९ ]
इति जक्‌प्रत्ययो अस्य च कुब् इत्यादेशः स्वार्थिके के <b>कुब्जकः</b>, तत्र । कमनशीलः
<b>कामुकः</b> "शृ—कम—" [ सिद्ध० ५.२.४० ] इत्युकण्‌ । श्यामः सारः—मज्जाऽस्य
<b>श्यामसारः</b> । फुल्लति—विकसति <b>फुल्लः</b> । नमतीव निमिः, "क्रमि—तमि—स्तम्भेरिच्च
नमेस्तु वा" [ हैमोणादिसू० ६१३ ] इति किदि प्रत्ययोऽकारस्य च इकार , स चासौ
द्रुमश्च <b>निमिद्रुमः</b> । कुब्जकनामानि । लोके 'कुबउ' इति प्रसिद्धिः ।</c>


<v><b>निचुले तु नदीकान्तोऽम्बुजो हिज्जल इज्जलः ॥ १२८ ॥</b></v>
<v><b>गन्धपुष्पो गुच्छफ[^1]लोऽम्बुजातः कच्छपाल्यपि ।</b></v>


<c>"णिजृंकी शौचे च" चकारात्‌ पोषणे, नेनेक्ति <b>निचुलः</b>, "कुमुल—तुमुल—निचुल—"
[ हैमोणादिसू० ४८७ ] इत्युले निपात्यते, निचुल्यते अम्बुनेति बा, "नाम्युपान्त्य—"
[ सिद्ध० ५.१.५४ ] इति क, तत्र । नद्या कान्तो <b>नदीकान्तः</b> । अम्बुनि
जातो <b>अम्बुजः</b> । हिनोति <b>हिज्जलः</b>, एति <b>इज्जलः</b>, उभावपि "मुरलोरल—" [ हैमो-
णादिसू० ४७४ ] इत्यले निपात्येते । "हितजलापभ्रंशो हिज्जलः" इति <b>क्षीरस्वामी</b>,
जलवेतसविशेषत्वादस्य ॥ १२८ ॥</c>


<c>गन्धयुक्तं पुष्पमस्य <b>गन्धपुष्पः</b> । गुच्छाकारं फलमस्य <b>गुच्छफलः</b> । अम्बुनि
जायते <b>अम्बुजातः</b> । कच्छं पालयति <b>कच्छपाली</b> । आह च—

<f id="1">फलोऽनुवाकः कच्छकोल्यपि नि० ॥</f>


;p{0072}
इज्जलो हिज्जलो गुच्छफल स्यात्‌ कच्छकेतिका ।
[                           ] इति ।
एतस्य लोके 'इजर' इति प्रसिद्धि ।</c>


<v><b>वेतसे विदुलः शीतो नदीकूलप्रियो रथः ॥ १२९ ॥</b></v>
<v><b>अभ्रपुष्पः पत्रमाली वानीरो वञ्जुलोऽपि च ।</b></v>


<c>"वींक्‌ प्रजनादिषु" वैति—अम्भोऽनुवर्तते <b>वेतसः</b>, "तस" [ हैमोणा-
दिसू० ५८० ] इति तस प्रत्यय "तसू दसूच्‌ उपक्षये" वितस्यते वा पृषोद-
रादित्वात्‌ साधु , पुं—स्त्रीलिङ्ग तत्र । "विदु अवयवे" विन्दति <b>विदुलः</b> "स्था वङ्कि—"
[ हैमोणादिसू० ४८६ ] इत्युलो न लुक्‌ च "दुलण्‌ क्षेपे" विदोल्यते वेगेनेति वा,
'नाम्युपान्त्य—" [ सिद्ध० ५.१.५४ ] इति क । <b>शीतो</b>ऽनुष्णवीर्येण दाहशमनात् ।
नदीकूलं प्रियमस्य <b>नदीकूलप्रियः</b> । रमन्तेऽस्मिन्‌ <b>रथः</b>, "नी—नृ—रमि—" [ हैमोणादि-
सू० २२७ ] इति कित् थ ॥ १२९ ॥</c>


<c>अभ्राणीव पुष्पाण्यस्य <b>अभ्रपुष्पः</b> । पत्राणि मलते धारयतीत्येवशील <b>पत्र-
माली</b> । वनति—भजत्यम्बु <b>वानीरः</b> वन्यते वा, वनि वपिभ्या "णित" [ हैमो
णादिसू० ४२१ ] इति णिद्‌ इर । "वज गतौ" वजति <b>वञ्जुलः</b>, "कुमुल—
तुमुल—" [ हैमोणादिसू० ४८७ ] इत्युले निपात्यते । आह च—
अथ वेतसे ॥
रथा—ऽभ्रपुष्प—विदुल—शीत—वानीर—वञ्जुला ।
[ अमर० का० २ वर्ग ४ श्लो० २९-३० ] इति ।
वेतसनामानि ।</c>


<v><b>स्यादम्बुवेतसे भीरुर्नादेयी बालभीरुकः ॥ १३० ॥</b></v>
<v><b>विदुलो मञ्जरी नम्रः परिव्याधो निकुञ्जकः ।</b></v>


<c><b>'अम्बुवेतसे'</b> जलवेतसे बिभेतीत्येवशीलो <b>भीरुः</b>, "भियो रु रुक—लुकम्" [ सिद्ध०
५.२.७६ ] इति रु । नद्यां भवा <b>नादेयी</b>, "नद्यादेरेयण्‌" [ सिद्ध० ६.३.२ ]
इत्येयण् । बाल इव भीरुक <b>बालभीरुकः</b> ॥ १३० ॥</c>


;p{0073}
<c><b>विदुल</b> इति प्राग्वत्‌ । मञ्जिः सौत्रो ध्वन्यर्थः, मञ्जति <b>मञ्जरी</b>, 'ऋच्छि—चटि—
वटि" [ हैमोणादिसू० ३९७ ] इत्यरः । नमनशीलो नम्रः, "स्म्यजस—हिंस—" [ सिद्ध० ५.२.
७९ ] इति रः । परिविध्यते अम्भसा <b>परिव्याधः</b> । नितरां कूयते <b>निकुञ्जः</b>; "कुवः
कुब्‌—कुनौ च" [ हैमोणादिसू० १२९ ] इति जक्‌प्रत्ययः कुन् इत्यादेशश्च, के
<b>निकुञ्जकः</b> । आह च—
नादेयो मेघपुष्पोऽन्यस्तोयकामो निकुञ्जकः ।
जलौकाः संवृतोऽम्भोजो निचुलो जलवेतस ॥
[                                ] इति ।
जलवेतसोऽयम्‌ । चन्द्राद्यास्त्वविभागेनाऽऽहुः—
वेतसो विदुलो नम्रो वञ्जुलो दीर्घपत्रकः ।
नादेयी गन्धपत्रश्च जलौकाः संवृतस्तथा ॥
नदीकूलप्रियस्त्वन्यः सुशीतो मेघपुष्पकः ।
जलजातस्तोयकामो विदुलो जलवेतसः ॥
[                                 ] इति ।
निचुलाद्या सर्वेऽप्येते वेतसविशेषा ।</c>


<v><b>वरुणे गन्धवृक्षः स्यात् तिक्तशाकः कुमारकः ॥ १३१ ॥</b></v>
<v><b>श्वेतपुष्पः श्वेतफलस्तमालो मारुतापहः ।
शी[^1]धुवृक्षः श्वेतवृक्षः सेतुरश्मरिकारिपुः ॥ १३२ ॥</b></v>


<c>"वृश्‌ वरणे" वृणोति <b>वरुणः</b>, कर्णिकावृक्षत्वात्, "ऋ—कृ—वृ—" [ हैमोणादिसू०
१९६ ] इत्यादिना उणः प्रत्यय । "तृ—कृ—शृ—पृ—भृ—वृ—श्रु—शृ—रु—रुहि—" [ हैमोणादिसू०
१८७ ] इत्यादिना अण्‌प्रत्यये <b>वरणो</b>ऽपि, तत्र । गन्धयुक्तो वृक्षो <b>गन्धवृक्षः</b> । तिक्तरस
शाकः <b>तिक्तशाकः</b>, शाकमध्ये पाठात् । कुमारप्रतिकृति <b>कुमारकः</b>, "तस्य तुल्ये कः
संज्ञा—प्रतिकृत्योः" [ सिद्ध० ५.१.५४ ] इति कः, नित्यं तरुणत्वात्, काम्यते
कुमारः, "कमेरत उच्च" [ हैमोणादिसू० ४०९ ] इत्यारः अकारस्य च उकारः,
स्वार्थिके के <b>कुमारक</b> इति वा ॥ १३१ ॥</c>

<f id="1">साधुवृक्षः नि० ॥</f>


;p{0074}
<c>श्वेतानि पुष्पाण्यस्य <b>श्वेतपुष्पः । श्वेतानि फलान्यस्य <b>श्वेतफलः । "तमूच्‌
काङ्क्षायाम्" ताम्यति <b>तमालः, "ऋ—कृ—मृ—वृ—तनि—तमि—" [ हैमोणादिसू० ४७५ ]
इत्यालः, [ पुं—क्लीबलिङ्गः ] मारुतं—वायुमपहन्ति <b>मारुतापहः । शीधोः वृक्षः <b>शीधुवृक्षः ।
श्वेतश्चासौ वृक्षश्च <b>श्वेतवृक्षः । सेतुमत्त्वात्‌ <b>सेतुः, पर्यन्ते रक्षाहेतुत्वात्‌ ; "षिंग्‌ट्‌
बन्धने" सिनोति वा <b>सेतुः, "कृ—सि—कमि" [ हैमोणादिसू० ७७३ ] इति तुन् ।
अश्मरिका—मूत्रबन्धनं तस्या रिपु <b>अश्मरिकारिपुः, अश्मरीहरत्वात् । आह च—
वरुणः श्वेतपुष्पश्च तिक्तशाकः कुमारकः ।
सेतुद्रुम शीधुवृक्षस्तमालो मारुतापह ॥
[                                     ] इति ।
वरुणनामानि । लोकेऽपि 'वरुणा' इति प्रसिद्धिः ॥ १३२ ॥</c>


<v><b>अङ्कोठे स्यात् पीतसारो दीर्धकीलो निकोचकः ।
अङ्कोल्लकस्ताम्रफलो रेचको गन्धपुष्पकः ॥ १३३ ॥</b></v>


<c>अङ्क्यते—कीलकैर्लक्ष्यते <b>अङ्कोठः, "पष्ठैधिठादय" [ हैमोणादिसू० १६६ ]
इति ठे निपात्यते, तत्र । पीत सार—मज्जाऽस्य <b>पीतसारः । दीर्घा कीला अस्य
<b>दीर्घकीलः । "कुंचच् कौटिल्या—ऽल्पीभावयोः" निकुञ्च्यते अस्मात्‌ कण्टकित्वाद्
<b>निकोचकः, णके पृषोदरादित्वात् साधु । अङ्क्यते कीलकैर्लक्ष्यते अङ्कोल्ल, "पिञ्छो-
ल—कल्लोलं—" [ हैमोणादिसू० ४९५ ] इत्योले निपात्यते, स्वार्थिके के <b>अङ्कोल्लकः ।
प्राकृतेऽपि <b>अङ्कोल्लः । ताम्राणि फलान्यस्य <b>ताम्रफलः । <b>रेचको विरेचकत्वात् ।
गन्धयुक्तानि पुष्पाण्यस्य गन्धपुष्पः, स्वार्थिके के <b>गन्धपुष्पकः । आह च—
अङ्कोठोऽङ्कोल्लकोरेची निर्दिष्टो दीर्घकीलकः ।
पीतसारस्ताम्रफलो गन्धपुष्पो निकोचक ॥
[                                       ] इति ।
अङ्कोठनामानि । लोके 'आंकुलु' इति प्रसिद्धिः ॥ १३३ ॥</c>


<v><b>भल्लातके वीरतरुररुष्कोऽरुष्करो व्रणः ।
भौतिको भूतरुड् भूरिस्नेहः शोफकरो धनुः ॥ १३४ ॥</b></v>
<v><b>अग्निमुखी बहुपत्रो भल्ली सूर्या ऽग्निसंज्ञकः ।</b></v>


;p{0075}
<c>"भल्लि परिभाषण—हिंसा—दानेषु" भल्लते <b>भल्लातकः</b>, "चण्डि—भल्लिभ्यामातकः"
[ हैमोणादिसू० ८२ ] इत्यातकः । "भल्ल इव असति—वृणोति <b>भल्लातकः</b>"
<b>इत्यमरे</b> [ का० २ वर्ग ४ श्लोक ४२ ] त्रिलिङ्गः[^1], तत्र । विशेषेण ईरयति वीरः,
स चासौ तरुश्च <b>वीरतरुः</b> वीराणा तरुरिति वा, दुःशकत्वात् । अरूंषि—
स्फोटैर्व्रणान् करोति <b>अरुष्कः</b>, "क्वचित्" [ सिद्ध० ५.१.१७१ ] इति डः,
"सङ्ख्या—ऽहर्दिवा—विभा—निशा—" [ सिद्ध० ५.१.१०२ ] इति टे प्रत्यये <b>अरुष्करः</b>, उभ-
यत्र "समासेऽसमस्तस्य" [ सिद्ध० २.३.१३ ] इति षत्वम् । "व्रणण्‌ गात्रविचूर्णने"
व्रणयति <b>व्रणः</b>, अच्‌ । भूतैनिर्वृत्तो <b>भौतिकः</b>, निर्वृत्ते" [ सिद्ध० ६.४.१०५ ]
इतीकण्‌ । अत एव भूतेभ्यो गेहति <b>भूतरुट्‌</b>, क्विप्‌ । भूरिः—प्रचुरः स्नेहोऽस्य
<b>भूरिस्नेहः</b> । शोफं करोति <b>शोफकरः</b> । धनुरिव <b>धनुः</b>, वक्रत्वात् , धन्यते वा
<b>धनुः</b>, "भृ—मृ—तृ—त्सरि—" [ हैमोणादिसू० ७१६ ] इत्युः ॥ १३४ ॥</c>


<c>अग्निवन्मुखमस्या दाहकत्वाद्‌ <b>अग्निमुखी</b> । बहूनि पत्राण्यस्य <b>बहुपत्रः</b> ।
भल्लीव <b>भल्ली</b> भेदकत्वात्‌, "भल्लि परिभाषणादौ" अचि प्रत्यये ड्यां च <b>भल्ली</b> ।
'सूर्या—ऽग्निसंज्ञक' इति <b>सूर्यसंज्ञः</b>, तापकत्वात्‌, <b>अग्निसंज्ञः</b>, दाहकत्वात्‌ । एवमन्येऽपि ।
आह च—
भल्लातक स्मृतोऽरुष्को दहनस्तफ्नोऽग्निकः ।
अरुष्करो वीरतरुर्भल्ली चाग्निमुखी धनुः ॥
[                                    ] इति ।
भल्लातकनामानि । लोके 'भीलामा' इति प्रसिद्धिः ।</c>


<v><b>अरिष्टे स्यात् कृ[^2]ष्णबीजो रक्षाबीजोऽर्थसाधनः ॥ १३५ ॥</b></v>
<v><b>शुभनामा शी[^3]तफेनः फेनिलो गर्भपातनः ।</b></v>


<c>न रिष्यते—न हिंस्यते अनेन <b>अरिष्टः</b> रक्षाहेतु, तत्र । कृष्णानि बीजान्यस्य
<b>कृष्णबीजः</b> । रक्षाकारि बीजमस्य <b>रक्षाबीजः</b> । अर्थं साधयति <b>अर्थ-
साधनः</b> ॥ १३५ ॥</c>


<c>शुभस्य नामास्य <b>शुभनामा</b> । शीताः फेनाः अस्य <b>शीतफेनः</b> । फेनाः
सन्त्यस्य <b>फेनिलः</b>, "प्रज्ञा—पर्णोदक फेनाल्लेलौ" [ सिद्ध० ७.२.२२ ] इति इलः प्रत्ययः ।
गर्भं पातयति <b>गर्भपातनः</b> । यदाह <b>चन्द्रः</b>—

<f id="1">"वीरवृक्षोऽरुष्करोऽग्निमुखी भल्लातकी त्रिवु ॥ ४२ ॥" इत्यमरे का० २ वर्ग ४ ॥</f>
<f id="2">कृष्णवर्णो रक्तबीजो नि० ॥</f>
<f id="3">पीतफेनः नि० ॥</f>


;p{0076}
अरिष्टकस्तु मङ्गल्य कृष्णबीजोऽर्थसाधनः ॥
रक्षाबीजः शीतफेनः फेनिलो गर्भपातनः ॥
[                                   ] इति ।
अरिष्टकनामानि । लोके 'अरीठा' इति प्रसिद्धिः ।</c>


<v><b>निम्बे तु सर्वतोभद्रः पारिभद्रः सुतिक्तकः ॥ १३६ ॥</b></v>
<v><b>पिचुमन्दो यवनेष्टः श[^1]क्रेष्टः शुकमालकः ।
अरिष्टो हिङ्गुनिर्यासो नेता नियमनोऽपि च ॥ १३७ ॥</b></v>


<c>नयति रोगान् उपशमं <b>निम्बः</b>, "डी—नी—बन्दि—" [ हैमोणादिसू० ३२५ ] इति
डिदिम्बः, निम्ब्यते सिच्यते वा, तत्र । सर्वतो भद्रमस्मात् <b>सर्वतोभद्रः</b> । पारि—
निष्ठा प्राप्तं भद्रमस्य <b>पारिभद्रः</b> । सुतरां तिक्त सुतिक्त, के <b>सुतिक्तकः</b> ॥ १३६ ॥</c>


<c>पिचुं—तूलं मन्दयति <b>पिचु[^2]मन्दः</b> । "अरोमशत्वात्, "<b>पिचुमर्दः</b>" इ[^3]त्येके । "यव-
नानामिष्टो <b>यवनेष्टः</b>" इति <b>सौश्रुतः</b> । शक्रस्य इष्ट <b>शक्रेष्टः</b> । शुकेर्माल्यते—वेष्ट्यते
<b>शुकमालकः</b> । <b>चन्द्रनन्दन</b>स्तु <b>शुकमाल</b>माह । एतस्यैकदेशे <b>मालको</b>ऽपि । "रिष
हिंसायां" न रिष्यते <b>अरिष्टः । हिङ्गुगन्धिर्निर्यासोऽस्य <b>हिङ्गुनिर्यासः</b> ।
"हिङ्गुनिर्यासशब्दोऽय निम्बे हिड्गुरसेऽपि च ।"
इति <b>शाश्वतः</b> [ श्लोक० ३७३                 ] इति ।
नयति रोगानुपशममिति <b>नेता</b> । नियम्यन्ते रोगा अनेन <b>नियमनः</b>,
"करणा—ऽऽधारे" [ सिद्ध० ५.३.१२९ ] इत्यनट् । आह च—
निम्बो नियमनो नेता पिचुमन्दः सुतिक्तकः ।
अरिष्ट सर्वतोभद्रः सुभद्रः पारिभद्रकः ॥
[                              ] इति ।
एतस्य लोके 'नींब' इति प्रसिद्धिः ॥ १३७ ॥</c>

<f id="1">शुकेष्ट नि० ॥</f>
<f id="2">"पिचुमन्द, अरोगकृत्त्वाद्‌ अपिचमन्त्येनमिति वा "कुसुद—"
[ हैमोणादिसू० २४४ ] इति निपात्यते" इत्यभिधानचिन्तामणिस्वोपज्ञटीकायाम् ॥</f>
<f id="3">एके अमरादय । तथाहि—"अरिष्ट सर्वतोभद्र—हिङ्गुनिर्यास—मालका ।
पिचुमर्दश्च निम्बे" [ अमर० का० २ वर्ग ४ श्लो० ६२ ] इति ॥</f>


;p{0077}
<v><b>महानिम्बे निम्ब[^1]रकः कामुको विषमुष्टिकः ।
रम्यकः क्षीबको वृ[^2]क्काऽक्षिपीलुः केशमुष्टिकः ॥ १३८ ॥</b></v>


<c>महांश्चासौ निम्बश्च <b>महानिम्बः</b>, तत्र । निम्बवद् रक्यते—आस्वाद्यते <b>निम्ब-
रकः</b> । कमनशीलः <b>कामुकः</b> । विषस्य मुष्टिरिव विषमुष्टिः, के <b>विषमुष्टिकः</b> । रम-
यति रम्यः, "भव्य—गेय—जन्य—रम्य—" [ सिद्ध० ५.१.७ ] इति साधुः, स्वार्थिके
के <b>रम्यकः</b> । "क्षीवृङ्‌ मदे" क्षीवते <b>क्षीबकः</b> । [ वृज्यते <b>वृक्का</b>, "निष्क—तुरुष्क—"
[ हैमोणादिसू० २६ ] इति के निपात्यते ] । अक्ष्णि पीलु <b>अक्षिपीलुः</b> । केशानां
मुष्टिः केशमुष्टिः, के <b>केशमुष्टिकः</b> । आह च—
महानिम्बः स्मृतोद्रेकः कामुको विषमुष्टिक ।
केशमुष्टिर्निम्बरको रम्यकः क्षीब एव च ॥
[                                ] इति ।
एतस्य लोके 'बकायणि' इति प्रसिद्धिः ॥ १३८ ॥</c>


<v><b>पीलौ स्रंसी सहस्रा[^3]ङ्गी शीतः करभवल्लभः ।
गुलमारिर्गुडफल[^4]श्च</b></v>


<c>पीयते माधुर्यात्‌ <b>पीलुः</b>, "पीडः कित्" [ हैमोणादिसू० ८२१ ] इति लु
पीड्यते इति वा, "केवयु—भुरण्यु—" [ हैमोणादिसू० ७४६ ] इति उप्रत्यये निपा-
त्यते, पुंल्लिङ्ग, तत्र । 'स्रंसूड् प्रमादे" स्रंसते स्रंसयते वेत्येवंशीलः <b>स्रंसी</b>,
"अजातेः शीले" [ सिद्ध० ५.१.१५४ ] इति णिन् । सहस्रमङ्गानि सन्त्यस्य
<b>सहस्राङ्गी</b> । शीतफलैकदेश <b>शीतः</b>, शीतलवीर्यत्वाद्वा । करभाणां वल्लभ <b>करभवल्लभः</b> ।
गुल्मस्य अरिः <b>गुल्मारिः</b> । गुडवन्मधुराणि फलान्यस्य <b>गुडफलः</b> । आह च—
पीलु शीतफल स्रंसी धारी गुडफलोऽपि च ।
विरेचनफलः शाखी श्याम करभवल्लभः ॥
[                              ] इति ।
पीलुनामानि । लोके 'पीलू' 'वेणु' इति वा प्रसिद्धिः ।</c>


<v><b>तस्मिंस्तु गिरिसम्भवे ॥ १३९ ॥</b></v>

<f id="1">निम्बकश्च कार्मुको नि० ॥</f>
<f id="2">वृक्षोऽक्षि नि० ॥</f>
<f id="3">स्राङ्ग शीत नि० ॥</f>
<f id="4">लश्चाथास्मिंस्तु नि० ॥</f>


;p{0078}
<v><b>अक्षोटः कर्परालश्च फलस्नेहो गु[^1]हाश्रयः ।</b></v>


<c>'तुः' पुनः 'तस्मिन्' पीलौ 'गिरिसम्भवे' गिरिजाते ॥ १३९ ॥</c>


<c>"अक्षौ व्याप्तौ च" अक्ष्णोति अक्षोटः</b>; अश्नाति वा, "कपोट—बकोटा—ऽक्षोट—"
[ हैमोणादिसू० १६१ ] इत्योटे निपात्यते । कर्परे अलति—दीप्यते <b>कर्परालः</b> । "कन्द-
रास्यास्ति कन्दरा लाति वा <b>कन्दरालः</b>, कन्दरावेष्टनात्" <b>इत्यपरे । फले स्नेहोऽस्य
<b>फलस्नेहः</b> । गुहायामाश्रयोऽस्य <b>गुहाश्रयः</b> । आह च
अक्षोटः पार्वतीयश्च फलस्नेहो गुहाश्रय ।
कीरेष्ट कन्दरालश्च स्वादुमज्जो मृदुच्छद ॥
एतस्य लोके 'अखोड' इति प्रसिद्धिः ।</c>


<v><b>पा[^2]रापते तु साराम्लः कृतमालः परावतः ॥ १४० ॥<b></v>
<v><b>आरेवतः सारफलः<b></v>


<c>पारमापतति <b>पारापतः</b>, लिहादित्वादच्‌, तत्र । सार—मज्जा अम्लोऽस्य
<b>साराम्लः</b> । कृता मालाऽस्य <b>कृतमालः</b> । "पृश् पालन—पूरणयो" "प्वादेः—"
[ सिद्ध० ४.२.१०५ ] इति ह्रस्वे पृणाति <b>परावतः</b>, "पुत पित्त—" [ हैमोणादिसू०
२०४ ] इति ते निपात्यते ॥ १४० ॥</c>


<c>आरेवत्या भव <b>आरेवतः</b>; "रेवृड् गतौ" आरेवन्ते ज्वरा अनेन वा । सारं
फलमस्य <b>सारफलः</b> ।<c>


<v><b>महापारावतो(?ते) महान ।
कपोताण्डतुल्यफलः<b></v>


<c>महांश्चासौ पारावतश्च <b>महापारावतः</b>, तत्र । महापारावतैकदेशे <b>महान</b>, यथा
सेनो भीमसेन । कपोताण्डतुल्यानि फलानि अस्य <b>कपोताण्डतुल्यफलः</b> ।</c>


<v><b>रुद्राक्षे तु महामुनिः ॥ १४१ ॥</b></v>


<c>रुद्रस्य अक्षि <b>रुद्राक्षः</b>, "सक्थ्यक्ष्ण—" [ सिद्ध० ७.३.१२६ ] इत्यट्‌ ( ?इति टः )
समासान्तः, तत्र । मन्यते मुनि, "मनेरुदेतौ चास्य वा" [ हैमोणादिसू० ६१२ ]
इति इः अकारस्य च उकार, महाश्चासौ मुनिश्च <b>महामुनिः</b> ॥ १४१ ॥</c>

<f id="1">गुहाशय नि० ॥</f>
<f id="2">पारावारे तु साराम्लो रक्तमाल नि० ॥</f>


;p{0079}
<v><b>स तु चतुर्मुखो ब्रह्मा</b></v>


<c>'सः' रुद्राक्षः चतुर्मुखो <b>ब्रह्मो</b>च्यते ।</c>


<v><b>द्विमुखस्तु वरार्गलः ।</b></v>


<c>'तुः' पुनरर्थे । वरा अर्गला अस्य <b>वरार्गलो</b> द्विमुखः प्रोच्यते ।</c>


<v><b>षण्मुखस्तु कार्त्तिकेयः</b></v>


<c>'तुः' पुनरर्थे । षण्मुखः <b>कार्तिकेय</b> उच्यते ।</c>


<v><b>पञ्चमुखस्तु शङ्करः ॥ १४२ ॥</b></v>


<c>'तु' पुनः पञ्चमुखो रुद्राक्षः <b>शङ्कर</b> उच्यते ॥ १४२ ॥</c>


<v><b>माधवस्त्वेकवदनो विजयी शस्त्रधारणः ।</b></v>


<c>'तु' पुनः एकवदनो मा—लक्ष्मीस्तस्या धवो <b>माधवः</b> । विजयोऽस्त्यस्य
<b>विजयी</b> । शस्त्रं धारयति <b>शस्त्रधारणः</b> । रुद्राक्षनामानि ।</c>


<v><b>पुत्रञ्जीवे त्वक्षफलः कुमार—जीवनामकः ॥ १४३ ॥</b></v>


<c>पुत्रं जीवति <b>पुत्रञ्जीवः</b>, पृषोदरादित्वान्मोऽन्तः, तत्र । अक्षवत् फलान्यस्य <b>अक्ष-
फलः</b> । 'कुमारजीवनामक' इति कुमार—जीवाभ्यां पुरो नामेति शब्दः सम्बध्यते, तेन
<b>कुमारनामकः जीवनामक</b>श्च । पुत्रञ्जीवनामानि ॥ १४३ ॥</c>


<v><b>करञ्जे स्यान्नक्तमालः पूतिकश्चि[^1]रिबिल्वकः ।
करजः श्लीपदारिश्च प्र[^2]कीर्णः कलिनाशकः ॥ १४४ ॥</b></v>
<v><b>पूतिकरञ्जो गौरश्च सुमना घृतपर्णकः ।</b></v>


<c>करं जयति <b>करञ्जः</b>, "क्वचित्‌" [ सिद्ध० ५.१.१७१ ] इति डे पृषोदरादित्वात्
साधुः, करोति वा "कृगोऽञ्जः" [ हैमोणादिसू० १३६ ] इत्यञ्जः, तत्र । नक्तं—रात्रौ
आलम्—अनर्थोऽस्माद्‌ <b>नक्तमालः</b>, भूताश्रयत्वात् । <b>रक्तमालः इ[^3]त्येके</b> । <b>पूतिको</b>
दुर्गन्धः । चिरिणं बिलति—भिनत्ति चिरिबिल्वः, "नि—घृ—षी—" [ हैमोणादिसू० ५११ ]
इति किद्वः, स्वार्थिके के <b>चिरिबिल्वकः</b> । करं जयति <b>करजः</b>, "क्वचित्" [ सिद्ध०
५.१.१७१ ] इति डः, कीर्यते वा "उटजादयः" [ हैमोणादिसू० १३४ ] इत्यजे
निपात्यते । श्ली[^4]पदस्य अरिः <b>श्लीपदारिः</b> । प्रकीर्यते <b>प्रकीर्णः</b>, क्तप्रत्ययः । कलिं

<f id="1">श्चिरवि नि० ॥</f>
<f id="2">प्रकीर्यः कलिनाशनः नि० ॥</f>
<f id="3">एके क्षीरस्वाम्यादयः । "रक्तमाल इति स्वामी" इति व्याख्यासुधायाम् ॥</f>
<f id="4">कीडीनगरउ पु २ टिप्पणी ॥</f>


;p{0080}
नाशयति <b>कलिनाशकः</b> । अत एव <b>कलिमारकः</b> ॥ १४४ ॥</c>


<c>पूतिः—दुर्गन्धः स चासौ करञ्जश्च <b>पूतिकरञ्जः</b> । <b>गौरः</b> श्वेतत्वात् । सुष्टु मनोऽस्य
<b>सुमनाः</b> । घृतवन्ति पर्णान्यस्य घृतपर्ण, के <b>घृतपर्णकः</b> । यद <b>इन्दुः</b>—
करञ्जो नक्तमालश्च पूतिकश्चिरिबिल्वकः ।
घृतपर्णः करजोऽन्यः प्रकीर्यो गौर एव च ॥
पूतिकरञ्जः सुमनास्तथा कलहनाशन ।
[                               ] इति ।
<b>अन्यो</b>ऽपि—
चिरिबिल्वो नक्तमालः करजश्च करञ्जके ॥
प्रकीर्य पूतिकरजः पूतिक कलिमारक ।
[ अमर० का० २ वर्ग ४ श्लो० ४७-४८ ] इति ।
करञ्जनामानि । लोके 'करञ्जूयउ' इति प्रसिद्धि ।</c>


<v><b>भेदास्त्वस्य त्रयस्तत्र षड्ग्र[^1]न्थे हस्तिवारणी ॥ १४५ ॥</b></v>


<c>'अस्य' करञ्जस्य त्रयो भेदा । तत्र भेदत्रिके षड् ग्रन्थयोऽस्य <b>षड्ग्रन्थः</b>,
पृषोदरादित्त्वात् साधु , तस्मिन् । हस्तिनं वारयति <b>हस्तिवारणी</b> ॥ १४५ ॥</c>


<v><b>मर्कट्यां तु कृतमालः उदकीर्यः प्रकीर्यकः ।</b></v>


<c>मर्दयति अङ्गपाटनाद्‌ <b>मर्कटी</b>, "कपट—" [ हैमोणादिसू० १४४ ] इत्यटे निपा-
त्यते, मर्किः सौत्रः, मर्कति वा <b>मर्कटी</b>, "दिव्यवि—" [ हैमोणादिसू० १४२ ] इत्यट
स्त्रीलिङ्ग, तस्याम्‌ । कृतम् आलम्‌—अनर्थाऽनेन <b>कृतमालः</b> । उत्कीर्यते <b>उदकीर्यः</b>,
पृषोदरादित्वात् । प्रकीर्यते प्रकीर्यः, के <b>प्रकीर्यकः</b> ।</c>


<v><b>अङ्गारवल्ल्यां शार्ङ्गस्था कासघ्नी करतालिका ॥ १४६ ॥</b></v>


<c>अङ्गार इव वल्लयोऽस्य <b>अङ्गारवल्ली</b>, तस्याम् । शार्ङ्गे तिष्ठति <b>शार्ङ्गस्था</b>, "स्था—
पा—स्ना—त्र—" [ सिद्ध० ५.१.१४२ ] इति क । कासं हन्ति <b>कासघ्नी</b> । करं ताड-
यति करताली, ड—लयोरैक्यात्‌, [ स्वार्थिके के <b>करतालिका</b> ] । आह च—

<f id="1">ग्रन्था हस्तिवारुणी नि० ॥</f>


;p{0081}
उदकीर्यस्तृतीयोऽन्यः षड्गन्थो हस्तिवारणी ।
अङ्गारवल्ली शार्ङ्गस्था काक(?स)घ्नी करतालिका ॥
[                                         ] इति ।
करञ्जभेदा अमी ॥ १४६ ॥</c>


<v><b>रोहीतके रोहितको रोही दाडिमपुष्पकः ।
रोहेड[^1]कः सदापुष्पो रो[^2]चनः प्लीहरक्तहा ॥ १४७ ॥</b></v>


<c>रोहयति <b>रोहीतकः</b>, "रुहं जन्मनि" रोहतीति वा छिन्नप्ररूढत्वात्‌, "हृ—रुहि—
पिण्डिभ्य ईतकः" [ हैमोणादिसू० ७९ ] इतीतकः, तत्र । "हृ—श्या—रुहि—शोणि—पलिभ्य
इतः" [ हैमोणादिसू० २१० ] इतीते प्रत्यये रोहितः, स्वार्थिके के <b>रोहितकः</b> ।
रोहयत्यवश्यं <b>रोही</b>, "णिन् चावश्यका—" [ सिद्ध० ५.४.३६ ] इति णिन् ।
दाडिमपुष्पाणीव पुष्पाण्यस्य दाडिमपुष्पः, "उष्ट्रमुखादयः" [ सिद्ध० ३.१.२३ ] इति
समासः, स्वार्थिके के <b>दाडिमपुष्पकः</b> । रोहति रोहेडः, "विहड—कहोड—"
[ हैमोणादिसू० १७२ ] इत्यडे निपात्यते, के <b>रोहेडकः</b> । सदा पुष्पाण्यस्य
<b>सदापुष्पः</b> । रोचयति <b>रोचनः</b> । प्लीह—रक्ते हन्ति <b>प्लीहरक्तहा</b> । <b>'प्लीहहा रक्तहा'
इत्यपरे</b> । आह च—
रोहितको रोचनकः प्लीहघ्नो रक्तपुष्पकः ।
रक्तघ्नो रोहितो रक्तो रोही दाडिमपुष्पकः ॥
[                            ] इति ।
एतस्य लोके 'रोहीडउ' इति प्रसिद्धिः ॥ १४७ ॥</c>


<v><b>कट्‌फले तु सोमवल्कः कैडर्या गोपभद्रिका ।
कुम्भी कुमुदिका भद्रा श्रीपर्णी भद्रवत्यपि ॥ १४८ ॥</b></v>


<c>कटति—आवृणोति कषायत्वात् क्विपि कट्‌ , इदृक् फलमस्य <b>कट्फलः, तत्र ।
सोमस्येव वल्कमस्य <b>सोमवल्कः</b> । कं—रसमीट्टे—स्तौति <b>कैडर्यः</b>, "शिक्या—ऽऽस्या—ऽऽढ्य—"
[ हैमोणादिसू० ३६४ ] इति ये निपात्यते, "अविभावितप्रकृति—प्रत्ययार्थोऽयं वा"
इति <b>क्षीरस्वामी</b> । द्व्यर्थे <b>कैडर्यः</b> कट्फलो मदनफलं च । गोपानां भद्रिकेव <b>गोप
भद्रिका</b> । <b>कुम्भी</b> रसाधारत्वात् । कुमुदप्रतिकृतिः <b>कुमुदिका</b>; कौ मोदते वा । भद्र

<f id="1">रोहडकः नि० ॥</f>
<f id="2">रोचना नि० ॥</f>


;p{0082}
मस्यास्ति <b>भद्रा</b>, अभ्रादित्वादः । श्रीयुक्तानि पर्णान्यस्याः <b>श्रीपर्णी</b>, सुपर्णत्वात्, "पाक—
कर्ण—पर्ण—" [ सिद्ध० २.४.५५ ] इति ङीः । भद्रमस्त्यस्या <b>भद्रवती</b>, "तदस्या
स्त्यस्मिन्निति मतुः" [ सिद्ध० ७.२.१ ] इति मतु । आह च—
कट्फलः सोमवल्कश्च श्रीपर्णी कुमुदा तथा ।
महाकषायोग्रगन्धिः क्षिप्रगर्भः प्रचेतनः ॥
महाकुम्भी च कुम्भीका भद्रा भद्रवतीति च ।
[                                 ] इति ।
एतस्य लोके 'कायफल' इति प्रसिद्धिः ॥ १४८ ॥</c>


<v><b>दाडिमे कुट्टिमः कीरवल्लभः फलषाण्डवः ।
करको र[^1]क्तबीजश्च</b></v>


<c>दाल्यते—भेद्यते <b>दाडिमः</b>, "वयिम—खचिमादयः" [ हैमोणादिसू० ३५० ]
इतीमे निपात्यते, तत्र । "कुट्टण् कुत्सने च" चकारात् छेदने, कुट्ट्यते <b>कुट्टिमः</b>,
"कुट्टि—वेष्टि—" [ हैमोणादिसू० ३४९ ] इति इम प्रत्ययः । कीराणां—शुकानां वल्लभः
<b>कीरवल्लभः</b> । फलं षाण्डव इवास्य <b>फलषाण्डवः</b> । किरति कणान् <b>करकः</b>,
"दृ—कृ—नृ—सृ—" [ हैमोणादिसू० २७ ] इत्यादिना अक, पुंलिङ्ग । रक्तानि बीजानि
अस्य <b>रक्तबीजः</b> । आह च—
दाडिमो दालिमः सार कुट्टिमः फलषाण्डवः ।
स्वाद्वम्लो रक्तबीजश्च करक शुकवल्लभ ।
[                              ] इति ।
एतस्य लोके 'दाडिमसार' इति प्रसिद्धि ।</c>


<v><b>अथौड्रपुष्पे जपा जवा ॥ १४९ ॥</b><v>


<c><b>ओड्र</b>देशे भवम् औड्रम्, "भवे" [ सिद्ध० ६.३.१२३ ] इत्यण्‌, तच्च
तत् पुष्पं च <b>औड्रपुष्पम्</b>, तत्र । जपतीव <b>जपा</b>, अच् । जपादित्वाद्‌ वत्वे
<b>जवा</b> ॥ १४९ ॥</c>


<v><b>धातक्यां[^2] स्याद्‌, धातुपुष्पी बहिंपुष्प्यग्निपुष्पिका ।
ताम्रपुष्पी सुभिक्षा च कुञ्जरा मद्यपाचनी ॥ १५० ॥</b></v>

<f id="1">दन्तबीजश्च नि० ॥</f>
<f id="2">धातक्यां तु धातुपुष्पी बहुपुष्प्यग्निपुष्पिका । ताम्रपर्णी सुभिक्षा नि० ॥</f>


;p{0083}
<c>दधाति <b>धातकी</b>, "श्लेष्मातक—" [ हैमोणादिसू० ८३ ] इत्यातके निपात्यते,
तत्र । धातुवद्‌ रक्तानि पुष्पाण्यस्या <b>धातुपुष्पी</b>, "असत्काण्ड—प्रान्त—शतैकाञ्चः पुष्पात्"
[ सिद्ध० २.४.५६ ] इति ङीः । बर्हिरिव—बह्निरिव पुष्पाण्यस्या <b>बर्हिपुष्पी</b> ।
अग्निरिव पुष्पाण्यस्या अग्निपुष्पी, "असत्काण्ड—प्रान्त—शतैकाञ्चः पुष्पात्‌" [ सिद्ध०
२.४.५६ ] इति ङी, स्वार्थिके के <b>अग्निपुष्पिका</b> । ताम्रवर्णानि पुष्पाण्यस्याः
<b>ताम्रपुष्षी</b>, प्राग्वद्‌ ङीः । <b>सुभिक्षा</b> सुलभा । कौ—पृथिव्यां जीर्यति <b>कुञ्जरा</b>, पृषो-
दरादित्वात् । मद्यस्य पाचनी <b>मद्यपाचनी</b> । आह च—
धातकी ताम्रपुष्पी च कुञ्जरा मद्यपाचनी ।
पार्वतीया सुभिक्षा च वह्निपुष्पी च शब्दिता ॥
[                                ] इति ।
एतस्य लोके 'धाहुडी' इति प्रसिद्धिः ॥ १५० ॥</c>


<v><b>सल्लक्यां वल्लकी ह्रादा सुवहा सुस्रवा रसा ।
अ[^1]श्वमूत्री कुन्दुरुकी गजभक्षा महेरणा ॥ १५१ ॥</b></v>
<v><b>गन्धवीरा गन्धकारी सुरभिर्वनकर्णिका ।</b></v>


<c>सल्लिः सौत्रः, सल्लति सल्लकी</b>, "दृ—कृ—नृ—सृ—" [ हैमोणादिसू० २७ ] इत्यादि-
ना अकः, सत्कृत्य लक्यते—स्वाद्यते गजैरिति वा, तस्याम् । "वल्ल संवरणे" वल्लते
<b>वल्लकी</b>, "दृ—कृ—नृ—सृ—" [ हैमोणादिसू० २७ ] इत्यकः । ह्रादा सन्त्यस्यां <b>ह्रादा</b>,
अभ्रादित्वादः । सुष्ठु वहति <b>सुवहा</b>, अच्‌ । "सुष्ठु स्रवति <b>सुस्रवा</b>" इति <b>वैद्याः</b> ।
रस्यते—आस्वाद्यते गजैः <b>रसा</b> । अश्वस्य मूत्रमस्या <b>अश्वमूत्री</b> । कुं—पृथ्वीं द्यति
कुन्दुरुः, "शिग्रु—गेरु—नमेर्वादयः" [ हैमोणादिसू० ८११ ] इति रुप्रत्यये निपात्यते,
स्वार्थिके के <b>कुन्दुरुकी</b> । गजैर्भक्ष्यते <b>गजभक्षा</b> । महद्‌ ईरणमस्या <b>महेरणा</b> ॥ १५१ ॥</c>


<c>गन्धेन वीरा <b>गन्धवीरा</b> । गन्धं करोति <b>गन्धकारी</b> । "रभुड् शब्दे" सुष्ठु
रम्भते <b>सुरभिः</b>, "पदि—पठि" [ हैमोणादिसू० ६०७ ] इति बहुवचनादिः, "आगमशा-
सनमनित्यम्" इति न्यायाद्‌ नागमाभावः । वनस्य कर्णिकेव <b>वनकर्णिका</b> । आह च—
 
<f id="1">अश्वमूर्तिः कुन्दरुकी गजभक्ष्या नि० ॥</f>


;p{0084}
सल्लकी वल्लकी ह्रादा सुरभिः सुस्रवा रसा ।
अश्वमूत्री कुन्दुरुकी गजभक्षा महेरणा ॥
[                                 ] इति ।
एतस्या लोके 'सालरि' इति प्रसिद्धिः ।</c>


<v><b>एरण्डे तरुणश्चित्रो दीर्घदण्डो व्य[^1]डम्बरः ॥ १५२ ॥</b></v>
<v><b>पञ्चाङ्गुलो वर्धमान आमण्डो रुचको रुचुः ।
व्याघ्रपुच्छो व्याघ्रतलश्चञ्चुरुत्तानपत्रकः ॥ १५३ ॥</b></v>
<v><b>गन्धर्वहस्तकश्चञ्चुर[^2]दण्डो हस्तिपर्णकः ।
उरुवूको हस्तिकर्णः, शुक्लो रक्तश्च स द्विधा ॥ १५४ ॥</b></v>


<c>ईरयति वायुम् <b>एरण्डः</b>, "पिचण्डैरण्ड—" [ हैमोणादिसू० १७६ ] इत्यण्डे
निपात्यते, तत्र । "तृ प्लवन—तरणयो" तरति <b>तरुणः</b>, "यम्यजि—" [ हैमोणादि-
सू० २८८ ] इत्युनः । "चिंग्‌ट् चयने" चीयते <b>चित्रः</b>, "चि—मि—दि—"
[ हैमोणादिसू० ४५४ ] इति कित् त्रः । दीर्घा दण्डोऽस्य <b>दीर्घदण्डः</b> । "अड
उद्यमे" विपूर्वः, व्यडति <b>व्यडम्बरः</b>, "जठर—क्रकर" [ हैमोणादिसू० ४०३ ] इत्यरे
निपात्यते ॥ १५२॥</c>


<c>पञ्च अङ्गुल्योऽस्य <b>पञ्चाङ्गुलः</b>, अङ्गुलीसदृशपञ्चपत्रावयवत्वात्‌, "बहुव्रीहेः
काष्ठे टः" [ सिद्ध० ७.३.१२५ ] इति ट समासान्तः । वर्धते <b>वर्धमानः</b> ।
"मडुण् भूषायाम्" आमण्डयति <b>आमण्डः</b>, अच् । <b>आरण्ड</b> इत्येके, दीर्घदण्डत्वात् ।
रोचते <b>रुचकः</b>, ध्रु—धून्दि—रुचि—" [ हैमोणादिसू० २९ ] इति किदक । [<b>रुचुः</b>], "पृ—का—
हृषि—धृषी—" [ हैमोणादिसू० ७२९ ] इति आदिशब्दात् किदुः । व्याघ्रस्येव पुच्छमस्य
<b>व्याघ्रपुच्छः</b> । व्याघ्रस्येव तलोऽस्य <b>व्याघ्रतलः</b> । "चञ्चू गतौ" चञ्चति <b>चञ्चुः</b>,
"भृ—मृ—तृ—सरि—" [ हैमोणादिसू० ७१६ ] इत्यु । <b>चुञ्चुरित्यन्ये</b> । उत्तानं
पत्रमस्य उत्तानपत्र, के <b>उत्तानपत्रकः</b> ॥ १५३ ॥</c>


<c>गन्धर्वस्येव हस्तोऽस्य गन्धर्वहस्तः, स्वार्थिके के <b>गन्धर्वहस्तकः</b> । चञ्चुरो
दण्डोऽस्य <b>चञ्चुरदण्डः</b> । हस्तिन पर्ण इव हस्तिपर्ण, के <b>हस्तिपर्णकः</b> । उरु
वाति <b>उरुवूकः</b>, "शम्बूक—शाम्बूक—" [ हैमोणादिसू० ६१ ] इत्यूके निपात्यते । हस्तिनः
कर्ण इव हस्तिकर्णः, [ स्वार्थिके के <b>हस्तिकर्णकः</b> ] । 'स' एरण्डः <b>शुक्लो रक्तश्च</b>
द्विधा । आह च—

<f id="1">नि० ॥</f>
<f id="2">रादण्डो नि० ॥</f>


;p{0085}
एरण्डस्तरुणः शुक्लश्चित्रो गन्धर्वहस्तकः ।
पञ्चाङ्‌गुलो वर्धमान आरण्डो दीर्घदण्डकः ॥
रक्तोऽपरो हस्तिकर्णः कर्णो व्याघ्रतलो रुचुः ।
उरुवूको हस्तिपर्णश्चञ्चुरुत्तानपत्रकः ॥
[                                 ] इति ।
एतस्य लोके 'एरंड' इति प्रसिद्धिः ॥ १५४ ॥</c>


<v><b>किम्पाके तु महाकालः काकर्दः काकमर्दकः ।</b></v>


<c>कुत्सितः—प्राणहरः पाकः—परिणामोऽस्य विषवृक्षत्वात् <b>किम्पाकः</b>, तत्र ।
म[^1]हांश्चासौ कालश्च <b>महाकालः</b> । "अर्द गति—याचनयोः" काकम् अर्दति <b>काकर्दः</b>,
पृषोदरादित्वात् । काकं मर्दयति <b>काकमर्दकः</b> ।</c>


<v><b>का[^2]म्पिल्यके तु कपिलो रक्ताङ्गो रक्तचूर्णकः ॥ १५५ ॥</b></v>
<v><b>चन्द्राह्वयो रेच[^3]नकः कर्कशाह्वः प[^4]टोदकः ।</b></v>


<c><b>कम्पिल</b>देशे भवः काम्पिल्य, भवेऽर्थे यण्, स्वार्थिके के <b>काम्पिल्यकः</b>,
तत्र । "कवृड् वर्णे" कवते <b>कपिलः</b>, "स्थण्डिल—कपिल—" [ हेमोणादिसू० ४८४ ]
इतीले निपात्यते, कपिलवर्णत्वाद् वा । रक्तमङ्गमस्य <b>रक्ताङ्गः</b> । रक्तं चूर्णमस्य रक्त
चूर्णः, [ स्वार्थिके ] के <b>रक्तचूर्णकः</b> ॥ १५५ ॥</c>


<c>चन्द्रस्य आह्वयोऽस्य <b>चन्द्राह्वयः</b>, तेन <b>चन्द्रः</b>, ह्लादनत्वात् । रेचयति रेचन,
स्वार्थिके के <b>रेचनकः</b> । कर्कश इत्याह्वाऽस्य <b>कर्कशाह्वः</b> । पटे उदकमस्य <b>पटोदकः</b> ।
यदाह—
काम्पिल्यकोऽथ रक्ताङ्गो रेची रेचनकस्तथा ।
रजनो लोहिताङ्गश्च कर्कशो रक्तचूर्णकः ॥
[                                     ] इति ।
<b>इन्दु</b>रपि—
कर्कशाख्यः करम्भः स्यात् स काम्पिल्यः पटोदकः ।
[                                   ] इति ।
एतस्य लोके 'कंपीलउ' इति प्रसिद्धिः ।</c>

<f id="1">"महान् कालः—मृत्युरस्माद् महाकालः" इत्यभिधानचिन्तामणिस्वोपज्ञटीकायाम् ॥</f>
<f id="2">कम्पिल्लके तु काम्पिल्लो रक्ता नि० ॥</f>
<f id="3">रोचनकः नि० ॥</f>
<f id="4">पटोदयः नि० ॥</f>


;p{0086}
<v><b>कतके छेदनीयोऽम्बुप्रसादनफलः कतः ॥ १५६ ॥</b></v>


<c>"कित निवासे" केतति शैतल्यमत्र <b>कतकः</b>, णके पृषोदरादित्वात् साधुः, तत्र ।
छेद्यते मलमनेन <b>छेदनीयः</b>, करणेऽप्यनीयः । अम्बुनः प्रसादनं फलमस्य <b>अम्बुप्रसा-
दनफलः</b> । केतत्यत्र <b>कतः</b>, पृषोदरादित्वात् साधुः । आह च—
कतकश्छेदनीयश्च कतः कृ(?क)तफलं मतम् ।
अम्बुप्रसादनफलं श्लक्ष्णं नेत्रविकारहृत् ॥
[                                  ] इति ।
एतस्य लोके 'कतकफल' इति प्रसिद्धिः ॥ १५६ ॥</c>


<v><b>कर्पास्यां तु समुद्रान्ता बदरी तुण्डिकेर्यपि ।</b></v>


<c>"डुकृंग्‌ करणे" करोति <b>कर्पासी</b>, "कृ—कुरिभ्या पास" [ हैमोणादिसू०
५८३ ] इति पास, "कल्यते कर्पासी" इति <b>क्षीरस्वामी</b>, तस्याम्‌ । समुद्रे अन्तो
यस्याः सा <b>समुद्रान्ता</b> । "समुद्र—कण्टकै कृतरक्षोऽन्तोऽस्याः <b>समुद्रान्ता</b>; दूरप्रसराद्‌
वा" इति <b>क्षीरस्वामी</b> । "बद स्थैर्ये" बदति <b>बदरी</b>, "ऋच्छि—चटि—" [ हैमोणादिसू०
३९७ ] इत्यर, गौरादित्वाद् ङी । यद् <b>महेश्वरः</b>—
बदरी कोलि—कर्पास्यो फले स्याद् बदरं तयो ।
एलापर्ण्यां तु बदरा विष्णुक्रान्तौषधावपि ॥
[                                  ] इति ।
"बदराणीव फलानि सन्त्यस्याः बदरी" <b>इत्यमरटीका</b> । <b>यन्माला</b>—
कर्पासो बदर प्रोक्तो बारदर पिचुश्चहा ।
[                                     ] इति।
"तुण्डिकान्‌—नालादीन्‌ ईरयति कण्टकैर्वा <b>तुण्डिकेरी</b>" इति <b>श्रीरस्वामी</b> ।
"तुडुड् तोडने" तुण्ड्यते वा <b>तुण्डिकेरी</b>, "शतेरादयः" [ हैमोणादिसू० ४३२ ]
इति केरे प्रत्यये निपात्यते । एतस्या लोके 'वमनी' इति प्रसिद्धिः ।</c>


<v><b>सा तु वन्या भारद्वाजी भद्रा चन्दनबीजिका ॥ १५७ ॥</b></v>


<c>'तुः" पुनरर्थे । 'सा' कर्पासी वने भवा <b>वन्याः</b> "भवे" [ सिद्ध० ६.३.१२३ ]
इति य । भारद्वाजस्येयं <b>भारद्वाजी</b>, "तस्येदम्" [ सिद्ध० ६.३.१६० ] इत्यण्‌,
"अणञेये—" [ सिद्ध० २.४.२० ] इति डीः । "भारद्वाजसृष्टा" <b>इत्यागमः</b> । भन्दते

<f id="1">कार्पास्यां नि० ॥
<f id="2">न्‌ नावादीन्‌ पु १ । न् तालावादीन् पु २ । मूलगतस्तु पाठ पु १ प्रतौ टिप्पित पाठः ॥


;p{0087}
<b>भद्रा</b>, "भन्देर्बा [ हैमोणादिसू० ३९१ ] इति रो न लोपश्च । चन्दनबीजप्रतिकृतिः
<b>चन्दनबीजिका</b>, "तस्य तुल्ये कः संज्ञा—प्रतिकृत्योः" [ सिद्ध० ७.१.१०८ ]
इति कः ॥ १५७ ॥</c>


<v><b>वन्दायां स्यात्‌ त[^1]टरुहा शेखरी पादरोहणी ।
वृक्षादनी वृक्षरुहा जयन्ती कामपादपः ॥ १५८ ॥</b></v>


<c>वन्द्यते <b>वन्दा</b>, भिदादित्वादङ्‌, तस्याम् । तटे रोहति <b>तटरुहा</b>, "नाम्युपा-
न्त्य—" [ सिद्ध० ५.१.५४ ] इति कः । शेखरोऽस्त्यस्य <b>शेखरी</b> । पादे रोहति
<b>पादरोहणी</b>, अनट् । जन्मना वृक्षमत्ति <b>वृक्षादनी</b>, अनट्‌ । वृक्षे रोहति <b>वृक्षरुहा</b> ।
जयति <b>जयन्ती</b>, "तृ—जि—भू—वदि—" [ हैमोणादिसू० २२१ ] इति टिदन्त । कामस्य
पादपः <b>कामपादपः</b> । आह च—
वन्दाका स्याद्‌ वृक्षरुहा शेखरी कामवृक्षकः ।
वृक्षादनी तटरुहा कामिन्यड्घ्रिप्ररोहणी ॥
[                                            ] इति ।
एतस्या लोके 'कामवृक्षा व[^2]न्दा वा' इति प्रसिद्धिः ॥ १५८ ॥</c>


<v><b>स तु क्षीरवृक्षभवो नन्दीमुखो जयद्रुमः ।<b></v>


<c>'तुः' पुनरर्थे । 'सः' वन्दावृक्षः क्षीरवृक्षे भवति <b>क्षीरवृक्षभवः</b> । नन्दी
मुखेऽस्य <b>नन्दीमुखः</b> । जयस्य द्रुमो <b>जयद्रुमः</b> । वन्दाभेदोऽयम् ।</c>


<v><b>आटरूषे वृषो वासा वासिका वाजिदन्तकः ॥ १५९ ॥</b></v>
<v><b>भिषग्माता सिंहमुखः सिंहिका सिंहपर्णिका ।</b></v>


<c>आ—समन्ताद्‌ अटति <b>आटरूषः</b>, "कोरदूषा—ऽऽटरूष—" [ हैमोणादिसू० ५६१ ]
इत्यूषे निपात्यते; "रू[^3]षण्‌ रूक्षण—व्याप्त्योः" अटन् रूषयतीति <b>अटरूषः</b>, पृषोदरा-
दित्वादित्यपि, तत्र । "वृषू सेचने" वर्षति मधु <b>वृषः</b>, "नाम्युपान्त्य—" [ सिद्ध०
५.१.५४ ] इति कः, पुंस्ययम्, स्त्रियामित्यपरे । वाति—गच्छति श्लेष्मा
अनया <b>वासा</b>, स्त्रीलिङ्गोऽयम्, "मा—वा—वदि—" [ हैमोणादिसू० ५६४ ] इति सः,

<f id="1">तरुरुहा शौरवर्यदरोहिणी । वृक्षादनी वृक्षभक्ष्या जय नि० ॥</f>
<f id="2">रुद्राक्षादीना वन्दा, वटादीनामपि पु २ टिप्पणी ॥</f>
<f id="3">"रूषण्‌ रूक्षण्‌ व्याप्तौ" अ पु २ ॥</f>


;p{0088}
दन्त्यान्तोऽयम् । "उश्यते—काम्यते वाशेति तालव्यान्तः" <b>इत्यमरः</b> । वासैव
<b>वासिका</b> । "उश्यते—काम्यते वाशिका" इत्येके, तालव्यमध्योऽयम् । वाजिनः—अश्व-
स्येव दन्ता अस्य <b>वाजिदन्तकः</b> ॥ १५९ ॥</c>


<c>भिषजां—वैद्यानां मातेव <b>भिषग्माता</b> । सिंहस्येव मुखमस्य <b>सिंहमुखः</b> । हिनस्ति
रोगान् सिंहः, स्वार्थिके के <b>सिंहिका</b> । सिंह इव पर्णान्यस्याः सिंहपर्णी, के <b>सिंह-
पर्णिका</b> । आहुश्च—
वैद्यमातृ—सिंह्यौ तु वाशिका ।
वृषोऽटरूषः सिंहास्यो वासिका वाजिदन्तक ॥
[ अमर० का० २ वर्ग ४ श्लो० १०३ ] इति ।
<b>अन्यो</b>ऽपि—
वासिका सिंहकर्णी च वृषो बामा च सिंहिका ।
आटरूषः सिंहमुखी भिषग्माताऽटरूषकः ॥
[                                       ] इति ।
आटरूषनामानि । लोके 'अरडूसा' इति प्रसिद्धिः ।</c>


<v><b>तुम्बुरौ सानुजः सौरः [^1]सारसो व[^2]नजोऽग्निकः ॥ १६० ॥</b></v>
<b><v>तीक्ष्णवल्कस्तीक्ष्णफलस्तीक्ष्णपत्रो महामुनिः ।</b></v>


<c>"तुबु अर्दने" तुम्बति <b>तुम्बुरुः</b>, "तुम्बेरुरु" [ हैमोणादिसू० ८१७ ] इति उरुः,
तत्र । सानौ जातः <b>सानुजः</b>, "क्वचित्" [ सिद्ध० ५.१.१७१ ] इति डः ।
सूरस्याय <b>सौरः</b>, "तस्येदम्" [ सिद्ध० ६.३.१६० ] इत्यण् । सरसि भवः <b>सारसः</b>,
"भवे" [ सिद्ध० ६.३.१२३ ] इत्यण्‌ । वने जातो <b>वनजः</b>, "क्वचित्" [ सिद्ध०
५.१.१७१ ] इति डः । अग्निरिव <b>अग्निकः</b>, "तस्य तुल्ये कः संज्ञा—प्रतिकृत्योः"
[ सिद्ध० ७.१.१०८ ] इति कः ॥ १६० ॥</c>


<c>तीक्ष्णं वल्कमस्य <b>तीक्ष्णवल्कः</b> । तीक्ष्णानि फलान्यस्य <b>तीक्ष्णफलः</b> । तीक्ष्णानि
पत्राण्यस्य <b>तीक्ष्णपत्रः</b> । महांश्चासौ मुनिश्च <b>महामुनिः</b>। आह च—

<f id="1">सौरभो वनजोऽन्धकः नि० ॥</f>
<f id="2">वनजोऽन्दकः पु १ पु २ ॥</f>


;p{0089}
तुम्बुरुः सारस सौरो वनजः सानुजोऽग्निकः ।
तीक्ष्णवल्कस्तीक्ष्णफलस्तीक्ष्णपत्रो महामुनिः ॥
[                                   ] इति ।
लोके एतस्य 'तुम्बुरु' इति प्रसिद्धिः ।</c>


<v><b>कदल्यां तु हस्तिविषा रम्भा मोचांशुमत्फला ॥ १६१ ॥</b></v>
<b>काष्ठीला वारणबु[^1]सा स्यात् कोलीरस इत्यपि ।</b></v>


<c>कदिः सौत्रः कद्यते <b>कदली</b>, "मृदि—कन्दि" [ हैमोणादिसू० ४६५ ] इत्यलः;
केन वायुना दल्यते वा, स्त्रीलिङ्गः, तस्याम् । "के दलमस्यास्तीति वा, इन्नन्तो-
ऽयम्" <b>इत्यमरटीका</b> इत्यपि । हस्तिनां विषमिव <b>हस्तिविषा</b> । रमन्ते अस्यां <b>रम्भा</b>,
"गृ—दृ—रमि—" [ हैमोणादिसू० ३२७ ] इति भः ; "रभुङ् शब्दे" रम्भन्ते इति वा ।
मुञ्चति त्वचं <b>मोचा</b> । अंशुमन्ति फलान्यस्या <b>अंशुमत्फला</b> <b>भानुफला</b>ख्या ॥ १६१ ॥</c>


<c>ईषद्‌ अष्ठीलमस्या <b>काष्ठीला</b>, "अल्पे" [ सिद्ध० ३.२.१३६ ] इत्यनेन
ईषदर्थे वर्तमानस्य कुशब्दस्य कादेश । <b>काष्ठीरा</b> इत्यपरे । वारणानां—हस्तिनां बुसः—
घासः <b>वारणबुसा</b> । <b>वारणविशेषेत्येके</b> । कोल्या रस इव रसः—स्वादोऽस्य <b>कोलीरसः</b> ।
आह च—
कदली सुकुमारा च रम्भा भानुफला मता ।
काष्ठीरसश्च निस्सा[^2]रा मोचा हस्तिबुसा तथा ॥
[                                ] इति ।
<b>अमरो</b>ऽप्याह—
कदली वारणबुसा रम्भा मोचांशुमत्फला ।
काष्ठीला [ का० २ वर्ग ४ श्लो० ११३ ] इति ।
कदलीनामानि । लोके 'केलि' इति प्रसिद्धिः ।</c>


<v><b>तगरे कालानुसार्यं व[^3]क्राख्यो नहुषो नृपः ॥ १६२ ॥</b></v>


<c>"तगु गतौ" तङ्ग्यते तगरः, "जठर—क्रकर" [ हैमोणादिसू० ४०३ ] इत्यरे
निपात्यते, तत्र । काले अनुस्रियते <b>कालानुसार्यम्‌</b>; कालमनुसरति शीतोष्णाभ्यामिति
वा । वक्र इत्याख्याऽस्य <b>वक्राख्यः</b> । तेन <b>कुटिलः जिह्म</b> इत्यादयोऽवसेयाः ।

<f id="1">वुशा स्यात् काली नि० ॥</f>
<f id="2">निस्सारो पु २ ॥</f>
<f id="3">चक्राख्यो मधुरो नृप नि० ॥</f>


;p{0090}
"णहींच्‌ बन्धने" नह्यति व्याधिं <b>नहुषः</b>, "ऋ—पृ—नहि—" [ हैमोणादिसू० ५५७ ] इत्युषः ।
नृन् पाति <b>नृपः</b> । आह च—
तगरं कुटिलं वक्र दीन जिह्मं नतं शिवम् ।
कालानुसार्यमनृजु कुञ्चितं नहुषं नृपम् ॥
[                                 ] इति ।
पुं—क्लीबलिङ्गा एते । लोकेऽप्येतस्य 'तगर' इत्येव प्रसिद्धिः ॥ १६२ ॥</c>


<v><b>तूले नूदं ब्रह्मदारु ब्रह्मण्यं ब्रह्मकाष्ठकम् ।
ब्रह्मनिष्ठं च यूपं च क्रमुकं ब्रह्मचारि च ॥ १६३ ॥</b></v>


<c>"तूल निष्कर्षे" तूल्यते तूलम्, तूलीति <b>गौडः, तत्र । "णुदंत् प्रेरणे" नुद्यते
<b>नूदम्</b>, पृषोदरादित्वात् । ब्रह्मणो दारु <b>ब्रह्मदारु</b> । ब्रह्मणि—वैदिके साधु <b>ब्रह्मण्यम्</b>,
"तत्र साधौ" [ सिद्ध० ७.१.१५ ] इति यः । ब्रह्मणः—वैदिकस्य काष्ठं ब्रह्मकाष्ठम्,
स्वार्थिके के <b>ब्रह्मकाष्ठकम्</b> । ब्रह्मणो निष्ठाऽत्र <b>ब्रह्मनिष्ठम्</b> । यूपप्रतिकृतित्वाद्
<b>यूपम्</b> । क्रामति <b>क्रमुकम्</b>, "क्रमे कृम् च वा" [ हैमोणादिसू० ५३ ] इत्युक ।
ब्रह्म चरतीत्येवंशीलं <b>ब्रह्मचारि</b> । आह च—
तूलं नूदं च यूपं च क्रमुंक ब्रह्मकाष्ठकम् ।
ब्रह्मदारु ब्रह्मनिष्ठं ब्रह्मण्य ब्रह्मचारि च ॥
[                              ] इति ।
<b>अन्यो</b>ऽप्याह—
नूदस्तु यूप क्रमुको ब्रह्मण्यो ब्रह्मदारु च ॥
तूलं च [ अमर० का० २ वर्ग ४ श्लो० ४१—४२ ] इति ।
एतस्य लोके 'पद्मनस' इति प्रसिद्धिः ॥ १६३ ॥</c>


<v><b>मुष्कके मू[^1]षको घण्टा झाटलो मोक्ष—मुञ्चकौ ।
पाटलिर्गोलिहः क्षारश्रेष्ठः, कृष्णः सितश्च सः ॥ १६४ ॥</b></v>


<c>मुष्णाति रोगान् क्षारत्वात् मुष्कः, "विचि—पुषि—" [ हैमोणादिसू० २२ ]
इति कित् कः, स्वार्थिके के <b>मुष्ककः</b>, तत्र । "मूष स्तेये" मूषति <b>मूषकः</b>, णकः
प्रत्यय । हन्यते घण्टा</b>, "घटा—घाटा—घण्टादयः" [ हैमोणादिसू० १४१ ] इति टे
निपात्यते । झाटं—सङ्घातं लाति <b>झाटलः</b>, "क्वचित्" [ सिद्ध० ५.१.१७१ ] इति

<f id="1">मोक्षको घण्टा क्रन्दालो मोक्ष नि० ॥</f>


;p{0091}
ङः । मोक्षति—क्षिपति <b>मोक्षः</b>; मुञ्चति वा, "मा—वा—वदि—" [ हैमोणादिसू०
५६४ ] इति सः । मुञ्चति <b>मुञ्चकः</b> । पाटं—विस्तारं लाति <b>पाटलिः, "नाम्युपान्त्य—"
[ हैमोणादिसू० ६०९ ] इति बहुवचनात् किदिः । गोभिर्लिह्यते <b>गोलिहः</b>, <b>गोली-
ढो</b>ऽपि । क्षारश्चासौ श्रेष्ठश्च <b>क्षारश्रेष्ठः</b> । कृष्णोऽयं श्वेतश्च । आह च—
मुष्कको मोक्षको घण्टा मूषको मुञ्चकस्तथा ।
क्षारश्रेष्ठो गोलिहश्च द्विविधः श्वेत—कृष्णकः ॥
[                              ] इति ।
एतस्य लोके 'मोषउ' इति प्रसिद्धिः ॥ १६४ ॥</c>


<v><b>वंशे यवफलो वेणुः शतपर्वा तृणध्वजः ।
मस्करस्त्वचिसारस्त्वक्सार—कर्मार—तेजनाः ॥ १६५ ॥</b></v>


<c>वमति <b>वंशः</b>, "पा—दा—वमि—" [ हैमोणादिसू० ५२७ ] इति शः; "वन्यते
<b>वंशः</b>" इति <b>क्षीरस्वामी</b>, तत्र । यवाकारं फलमस्य <b>यवफलः</b> । अजन्त्यनेन <b>वेणुः</b>,
पुंलिङ्गः, "अजि—स्था—" [ हैमोणादिसू० ७६८ ] इति णुः । शतं—बहूनि पर्वाण्यस्य
<b>शतपर्वा</b> । तृणानां ध्वज इव <b>तृणध्वजः</b> । माक्रियते—प्रतिषिध्यते अनेन <b>मस्करः</b>,
वर्चस्कादित्वात् साधु । त्वचि सरति <b>त्वचिसारः</b>, "सृ स्थिरे" [ पाणिनि०
३.३.१२ ] इति घञ्, "तत्पुरुषे कृति" [ सिद्ध० ३.२.२० ] "बहुलम्" [ सिद्ध०
५.१.२ ] इति सप्तम्या अलुक्‌, लोपे <b>त्वक्सारः</b> । कर्म इयर्ति <b>कर्मारः</b> ।
तेजयति <b>तेजनः</b> । आह च—
वंशो वेणुर्यवफलः कर्मारस्तृणकेतुकः ।
त्वक्सारः शतपर्वा च मस्करः कीचकस्तथा ॥
[                                       ] इति ।
एतस्य लोके 'वांसु' इति प्रसिद्धिः ॥ १६५ ॥</c>


<v><b>गाङ्गेरुक्यां विश्व[^1]देवा झषा ह्र[^2]स्वगवेधुका ।
खञ्जाऽरिष्टा नागबला खरगन्धनिकेत्यपि ॥ १६६ ॥</b></v>


<c>गाङ्गमीरयति पवित्रत्वाद्‌ <b>गाङ्गेरुकी</b>, "कञ्चुकांशुक—" [ हैमोणादिसू० ५७ ]
इत्युके निपात्यते, तस्याम् । विश्वे दीव्यति <b>विश्वदेवा</b> । झषति—हिनस्ति गन्धेन <b>झषा</b>,
अच्‌ । ह्रस्वा—लघ्वी, गवि—जले एधते गवेधुः, "भृ—मृ—तृ—त्सरि—" [ हैमोणादिसू०
७१६ ] इति बहुवचनादुः, स्वार्थिके के गवेधुका, गूयते गवेधुका इति वा, "गुङ

<f id="1">विश्वदेवदेवा ह्रस्वाङ्गवेधुका । खण्डारिष्ठा नागबला स्वरबन्धनिकेत्यपि ॥ १६६ ॥ नि० ॥</f>
<f id="2">ह्रस्वा गवेधुका पु १ पु २ ॥</f>


;p{0092}
ईधुकैधुकौ" [ हैमोणादिसू० ७४ ] इत्यनेन एधुकप्रत्ययः, ह्रस्वा चासौ गवेधुका
च <b>ह्रस्वगवेधुका</b> । "खजु गतिवैकल्ये" खञ्जत्यनया <b>खञ्जा</b> । न रिष्यते अनया
<b>अरिष्टा</b> । नागानां बलकृद् <b>नागबला</b> । स्वर—कठोरो दुःसहत्वाद् गन्धोऽस्त्यस्याः [ खर-
गन्धा, सैव खरगन्धना, स्वार्थिके के ] <b>खरगन्धि(न्धनि)का</b> । आह च—
गाङ्गेरुकी नागबला स्वरगन्धनिका रसा ।
विश्वदेवा तथाऽरिष्टा खञ्जा ह्रस्वगवेधुका ॥
[                               ] इति ।
एतस्या लोके 'गांगेटी' इति प्रसिद्धिः ॥ १६६ ॥</c>


<v><b>दार्वी दारुहरिद्रायां[^1] हरिद्रुः कण्टकेरुका ।
पीतद्रुमः पीतदारुः पीतनं पीतचन्दनम् ॥ १६७ ॥</b></v>
<b>[^2]पर्जनी च कण्टकिनी कालीयकः पचम्पचा ।</b></v>


<c>दृणाति <b>दार्वी</b>, "कृ—वा—पा—जि—" [ हैमोणादिसू० १ ] इति उण्‌, गौरादि-
त्वाद्‌ डीः । <b>दारुहरिद्रा</b> पिण्डहरिद्रातोऽन्या, तस्याम् । हरि—पीतो द्रुः—स्कन्धोऽस्य
<b>हरिद्रुः</b>। कण्टकान् ईर्त्ते कण्टकेरुः, "भृ—मृ—तृ—त्सरि" [ हैमोणादिसू० ७१६ ] इति
बहुवचनादुः, के <b>कण्टकेरुका</b> । पीतश्चासौ द्रुमश्च <b>पीतद्रुमः</b> । पीतं दारु अस्य
<b>पीतदारुः</b> । पीतयति <b>पीतनम्</b> । पीतं च तच्चन्दनं च <b>पीतचन्दनम्</b> ॥ १६७ ॥</c>


<c>पिपर्त्ति रोगेभ्यः <b>पर्जनी</b>, "विदन—गगन—" [ हैमोणादिसू० २७५ ] इत्यने
निपात्यते । कण्टका सन्त्यस्या <b>कण्टकिनी</b> । कालयति दोषान्‌ कालीयः, "गय-
हृदयादय" [ हैमोणादिसू० ३७० ] इत्यये निपात्यते, स्वार्थिके के <b>कालीयकः</b> ।
अत्यर्थं पचति <b>पचम्पचा</b> । आह च—
हरिद्रा पीतिका पिण्डा रजनी रञ्जनी निशा ।
गौरी वर्णवती पीता हरिता वग्वर्णिनी ॥
अन्या दारुहरिद्राऽपि हरिद्रुः पीतचन्दनम् ।
निर्दिष्टा वे कण्टकिनी स च कालेयकः स्मृतः ॥
कालीयको दारुनिशा दार्वी—पीतद्रु—पीतिका ।
कटङ्कटेरी पर्जन्या पीतदारुः पचम्पचा ॥
[                              ] इति ।
एतस्या लोके 'दारुहलद्र' इति प्रसिद्धिः ।</c>

<f id="1">"या पीता कटङ्कटेरिका । नि० ॥</f>
<f id="2">पर्जनी कर्कटकिनी कालेयक पच नि० ॥</f>


;p{0093}
<v><b>ग्रन्थिपर्णे श्लिष्टपर्णं विकीर्णं शीर्णरोमकम् ॥ १६८ ॥</b></v>
<v><b>ह[^1]रितं कुकुरं पुष्पं शुकगुच्छं शुकच्छदम् ॥
स्थौणेयकं वह्निचूडमारामं ग्रन्थिकाऽपि च ॥ १६९ ॥</b></v>


<c>ग्रन्थिप्रधानानि पर्णान्यस्य <b>ग्रन्थिपर्णम्</b> । ग्रन्थीन् पिपर्ति वा ग्रन्थिमत्त्वात्,
"इणुर्वि—शा—वेणि—" [ हैमोणादिसू० १८२ ] इति णः, तत्र । श्लिष्टानि पर्णान्यस्य
<b>श्लिष्टपर्णम्</b> । विकीर्यते <b>विकीर्णम्</b> । शीर्णानि रोमाण्यस्य <b>शीर्णरोमकम्</b> ॥ १६८ ॥</c>


<c>हरति ह्रियते अनेन वा <b>हरितम्</b>, "हृ—श्या—रुहि—" [ हैमोणादिसू० २१० ]
इति इतः । "कुकि वृकि आदाने" कोकते <b>कुकुरम्</b>, "श्वशुर—कुकुन्दुर—" [ हैमो-
णादिसू० ४२६ ] इत्युरे निपात्यते । पुष्प्यति <b>पुष्पम्</b>, अच् । शुकस्येव गुच्छोऽस्य
<b>शुकगुच्छम्</b> । शुकस्येव छदान्यस्य <b>शुकच्छदम्</b> । स्थूणाया इदं स्थौणेयम्,
"तम्येदम्" [ सिद्ध० ६.३.१६० ] इत्येयण्‌, स्वार्थिके के <b>स्थौणेयकम्</b> । वह्नि-
रिव चूडा अस्य <b>वह्निचूडम्</b> । आरमन्त्यत्र <b>आरामम्</b> । "ग्रथुड् कौटिल्ये" ग्रन्थ्यते
ग्रन्थि, "पदि—पठि" [ हैमोणादिसू० ६०७ ] इति इ, स्वार्थिके के <b>ग्रन्थिका</b> ।
"ग्रन्थि इति क्लीबे" इत्यन्ये । ग्रन्थिरत्रास्ति <b>ग्रन्थिका</b>, व्रीह्यादित्वादिकः, स्त्रियाम्‌ ।
क्लीबेऽप्ययम् । यदाह—
ग्रन्थिकं पिप्पलीमूलं ग्रन्थिपर्णकभेषजे ।
[                               ] इति ।
आह च—
स्थौणेयकं वह्निचूडं शुकगुच्छं शुकच्छदम् ।
विकीर्णं शुकबर्हं च हरितं शीर्णरोमकम् ॥
[                                      ] इति ।
एतस्य लोके 'यूणीयउ' इति प्रसिद्धि ॥ १६९ ॥</c>


<v><b>स्पृक्कायां ब्राह्मणी पङ्कमुष्टिका पिशुना बधूः ।
समुद्रान्ता मरुन्माला निर्माल्या देवपुत्रिका ॥ १७० ॥</b></v>
<v><b>ल[^2]ङ्कोयिका कोटिवर्षा देवी पङ्कजमुष्टिका ।
गोमी स्वर्णलतेन्द्राणी म[^3]रूद्‌ माला लता लघुः ॥ १७१ ॥</b></v>

<f id="1">कुकुरं च तथा गुच्छ शुकपुष्प शुकच्छदम् । स्थौणेयकं वह्निचूडा सुगन्ध ग्रन्थि
कावपि ॥ १६९ ॥ नि० ॥</f>
<f id="1">लङ्कातिका नि० ॥</f>
<f id="1">मरन्माला नि० ॥</f>


;p{0094}
<c>स्पृशति गन्धैः <b>स्पृक्का</b>, "निष्क—तुरुष्क—" [ हैमोणादिसू० २६ ] इति के
निपात्यते, तस्याम् । ब्रह्मणोऽपत्यमिव <b>ब्राह्मणी</b>, "डसोऽपत्ये" [ सिद्ध० ६.१.२८ ]
इत्यण्‌, "अणञेये—" [सिद्ध० २.४.२० ] इति डीः । पङ्कस्य मुष्टिः पङ्कमुष्टिः,
के <b>पङ्कमुष्टिका</b> । "पिशत् अवयवे" पिशति <b>पिशुना</b>, गन्धसूचनात्, "पिशि—मिथि—
क्षुधिभ्यः कित्" [ हैमोणादिसू० २९० ] इति किदुनः । "<b>वधूः</b> आशावधूत्वात्"
इति <b>क्षीरस्वामी</b>, उह्यते <b>वधू</b>रिति वा, "वहेर्ध्‌ च" [ हैमोणादिसू० ८३२ ]
इति ऊः धश्चान्तादेशः । समुद्रे अन्तो यस्याः सा <b>समुद्रान्ता</b> । मरुत्सहिता
मालाऽस्याः <b>मरुन्माला</b> । निर्गतं माल्यमस्याः <b>निर्माल्या</b> । देवानां पुत्री देवपुत्री,
के <b>देवपुत्रिका</b> ॥ १७० ॥</c>


<c>"वेग्‌ तन्तुसन्ताने" लङ्कायामूयते <b>लङ्कोयिका</b>, णक प्रत्ययः । कोटिभिर्व-
र्षति मधु <b>कोटिवर्षा</b> । दीव्यति <b>देवी</b>;  देवपुत्र्या एकदेशो वा <b>देवी</b>, यथा सत्या
सत्यभामेत्यादिवत् । पङ्कज मुष्टिरस्या पङ्कजमुष्टि, के <b>पङ्कजमुष्टिका</b> । गाव
सन्त्यस्य <b>गोमी</b>, "गो" [ सिद्ध० ७.२.५० ] इति मिन्‌ । स्वर्णस्य लता <b>स्वर्ण-
लता</b> । <b>इन्द्राणी</b> देवपुत्रीत्वात् । म्रियते <b>मरुत्‌</b>, मारुताख्यात्वात्‌, "म्र उत्‌"
[ हैमोणादिसू० ८८९ ] इति उत्, मल्यते—धार्यते <b>माला</b>, मीयते इति वा
"शा—मा—श्या—" [ हैमोणादिसू० ४६२ ] इति ल, "<b>मारुत—स्रगा</b>ख्ये द्वे संज्ञे एते"
<b>इत्यपरै</b>रुक्तत्वात् । "लांक्‌ दाना—ऽऽदानयोः" लाति लायते वा <b>लता</b>, "पृषि—रञ्जि—"
[ हैमोणादिसू० २०८ ] इति किदतः । "लघुड् गतौ" लङ्घते लघुः, "रङ्घि—लङ्घि—
लिङ्गेर्नलुक्‌ च" [ हैमोणादिसू० ७४० ] इति उः नकारस्य च लोपः । <b>इन्द्रा</b>द्या
आहुः—
स्पृक्का माला पङ्कमुष्टिर्नीला देवी लता गुरु ।
देवपुत्री च लङ्कोयी सीता पङ्कजमुष्टिका ॥
स्रग्‌ मारुता कोटिवर्षा निर्माल्या सा वधू स्मृता ॥
[                                   ] इति ।
<b>धन्वन्तरि</b>रप्याह—
स्पृक्का स्पृग् ब्राह्मणी देवी लता लङ्कोयिका मरुत् ।
पङ्कमुष्टिर्देवपुत्री निर्माल्या पिशुना वधूः ॥
[                                       ] इति ।


;p{0095}
स्पृक्कानामानि । लोके 'पीक' इति प्रसिद्धिः ॥ १७१ ॥</c>


<v><b>विडङ्के केरला—ऽमोघा त[^1]ण्डुलश्चित्रतण्डुला ।
भस्मकः कृमिहा जन्तुघातको मृगगामिनी ॥ १७२ ॥</b></v>


<c>"विड् आक्रोशे" बिडति <b>विडङ्गम्</b>, "विडि—विलि—" [ हैमोणादिसू० १०१ ]
इति किदङ्गः, विलङ्गति वा, ड—लयोरैक्यमत्र, पुं—क्लीबलिङ्गोऽयम्, स्त्रियां <b>निघण्टुः</b>,
तत्र । किरति—क्षिपति <b>केरला</b>, "मुरलोरल—विरल—केरल—" [ हैमोणादिसू० ४७४ ]
इत्यले निपात्यते । न मोघा <b>अमोघा</b> । "तडुड् ताडने" तण्ड्यते <b>तण्डुलः</b>, "हृषि—
वृति—चटि—पटि—" [ हैमोणादिसू० ४८५ ] इत्युलः । चित्रास्तण्डुला अस्याः <b>चित्र-
तण्डुला</b> । भस्मयति <b>भस्मकः</b>, पुं—क्लीबलिङ्गोऽयम् । यदाह—
भस्मकं भस्मलग्ने (रोगे)स्याद्‌ विडङ्ग—कलधौतयोः ।
[ विश्वलोचन कतृतीय श्लो० १२९ ] इति ।
कृमीन्‌ हन्ति <b>कृमिहा</b> । अत एव जन्तून् घातयति <b>जन्तुघातकः</b> । मृगं
गच्छतीत्येवंशीला <b>मृगगामिनी</b> । आह च—
अथो वेल्लममोघा चित्रतण्डुला ।
तण्डुलश्च कृमिघ्नश्च विडङ्गः पुं—नपुंसकः ॥
[ अमर० का० २ वर्ग ४ श्लो० १०६ ] इति ।
<b>धन्वन्तरि</b>रपि—
विडङ्गा जन्तुहन्त्री च कृमिघ्नी चित्रतण्डुला ।
तण्डुल कृमिहाऽमोघा केरला मृगगामिनी ॥
[                                 ] इति ।
एतस्य लोके 'विडंग' इति प्रसिद्धिः ॥ १७२ ॥</c>


<v><b>इन्द्राक्षे ऋषभो वीरः श्रीमान् वृषभनामकः ।
धू[^2]र्वहो गोपतिः शृङ्गी बन्धुरः पृथिवीपतिः ॥ १७३ ॥</b></v>


<c>इन्द्रवद् अक्षाण्यस्माद् <b>इन्द्राक्षः</b> इन्द्रवद् अक्ष्णोति वा, तत्र । "ऋषैत्
गतौ" ऋषति <b>ऋषभः</b>, "ऋषि—वृषि—लुसिभ्यः कित्" [ हैमोणादिसू० ३३१ ] इति

<f id="1">तन्दुलः कृष्णतन्दुल । वेल्लकः कृमिहा नि० ॥</f>
<f id="2">धूर्धुरो गो नि० ॥</f>


;p{0096}
किदभः । विशेषेण ईरयति <b>वीरः</b> । श्रीर्विद्यतेऽस्य <b>श्रीमान्</b> । वृषभस्य नामान्यस्य
<b>वृषभनामकः</b>, तेन <b>वृषा</b>दयोऽपि । धुर वहति <b>धूर्वहः</b> । गवां पतिः <b>गोपतिः</b> ।
शृङ्गाणि सन्ति अस्य <b>शृङ्गी</b> । बध्नाति <b>बन्धुरः</b>, "वाश्यसि—" [ हैमोणादिसू०
४२३ ] इत्युरः । पृथिव्याः पति <b>पृथिवीपतिः</b> । आह च—
ऋषभो धूर्वहो धीरो मातृको वृषभो वृषः ।
विषाणी ककुदीन्द्राक्षो बन्धुरो गोपतिः स्मृत ॥
[                                 ] इति ।
एतस्य लोके 'ऋषभु' इति प्रसिद्धिः ॥ १७३ ॥</c>


<v><b>ऋद्धौ सिद्धिर्युगं योग्यं रथाङ्गं मङ्गलं[^1] वसु ।
ऋषिसृष्टा सुखं लक्ष्मीर्वृद्धेरप्याह्वया अमी ॥ १७४ ॥</b></v>


<c>"ऋधौट्‌ वृद्धौ" ऋध्नोति <b>ऋद्धिः, क्तिप्रत्यय । सिध्यति अस्या <b>सिद्धिः</b>,
क्तिप्रत्ययान्त । युज्यते अनेन <b>युगम्</b>, "वर्षादय क्लीबे' [ सिद्ध० ५.३.२९ ]
इति साधुः । योजनीयं <b>योग्यम्</b>, "शक्तार्हे कृत्याश्च" [ सिद्ध० ५.४.३५ ] इति घ्यण्‌ । योगे
साधु वा, "तत्र साधौ" [ सिद्ध० ७.१.१५ ] इति य । रथस्य अङ्ग <b>रथाङ्गम्</b> ।
"मगु गतौ" मङ्गति <b>मङ्गलम्</b>, "मृदि—कन्दि—" [ हैमोणादिसू० ४६५ ] इत्यल । वसत्यत्र
<b>वसु</b>, "भृ—मृ—तृ—त्सरि—" [ हैमोणादिसू० ७१६ ] इत्यु । ऋषिभि सृष्टा <b>ऋषिसृष्टा</b> ।
सुखयति <b>सुखम्</b> । लक्ष्यते <b>लक्ष्मीः</b>, "लक्षेर्माऽन्तश्च" [ हैमोणादिसू० ७१५ ] इति ई ।
'वृद्धेरप्याह्वया अमी' '<b>वृद्धेः</b>' ओषधविशेषस्यापि <b>ऋद्ध्या</b>दीनि नामानि ज्ञेयानि ।
आह च—
ऋद्धिर्वृद्धि सुस्वं सिद्धी रथाङ्गं मङ्गलं वसु ।
ऋषिसृष्टा युगं योग्य लक्ष्मी सर्वजनप्रिया ॥
[                                ] इति ।
ऋद्वि—वृद्ध्योर्नामानि । अनयोर्लोके 'ऋद्धि वृद्धि' इति प्रसिद्धि ॥ १७४ ॥</c>


<v><b>पद्मके मालकः पी[^2]तरक्तश्चारुश्च सुप्रभः ।
सुरभिः शीतवीर्यश्च पाटलः पीतवर्णकः ॥ १७५ ॥</b></v>

<f id="1">लं तथा । ऋषिसृष्टसुख नि० ॥</f>
<f id="1">पीतो रक्तश्चरुसरुश्यव । सुमन शीत नि० ॥</f>


;p{0097}
<c>पद्मप्रतिकृतिः <b>पद्मकः</b>, "तस्य तुल्ये क संज्ञा—प्रतिकृत्योः" [ सिद्ध० ५.१.
५४ ] इति कः, तत्र । मलते—दघाति <b>मालकः</b>, णकः प्रत्ययः । पीतश्चासौ
रक्तश्च <b>पीतरक्तः</b> । चरति मनोऽत्र <b>चारुः</b>, "मि—वहि—" [ हैमोणादिसू० ७२६ ] इति
णिदुः । शोभना प्रभाऽस्य <b>सुप्रभः</b> । सुरभते <b>सुरभिः</b>, "पदि—पठि—" [ हैमोणादिसू०
६०७ ] इति बहुवचनादिः । शीतं वीर्यमस्य <b>शीतवीर्यः</b> । पाटयति <b>पाटलः</b>, "मृदि—
कन्दि—" [ हैमोणादिसू० ४६५ ] इत्यलः । पीतं वर्णमस्य पीतवर्णः, स्वार्थिके
के <b>पीतवर्णकः</b> । आह च—
पद्मकं मलयश्चारुः पीतरक्तश्च सुप्रभः ।
[                                         ] इति ।
एतस्य लोके 'पदमाकु' इति प्रसिद्विः ॥ १७५ ॥</c>


<v><b>कङ्कुष्टे स्यात्‌ काककुष्ठः पुलकः काकपालकः ।
रेचनः शोधनो ह्रासो विडङ्गो रङ्गदायकः ॥ १७६ ॥</b></v>


<c>कम् इत्यव्ययं कुत्सायाम्, कुत्सितं कुष्ठमस्य <b>कङ्कुष्ठः</b>, तत्र । काकानां
कुष्ठमस्मात् <b>काककुष्ठः</b> । "पुल महत्त्वे" पोलति <b>पुलकः</b>, "ध्रु—धून्दि—रुचि—तिलि—पुलि—"
[ हैमोणादिसू० २९ ] इति किदकः । काकानां पालकः <b>काकपालकः</b> । रेचयति
<b>रेचनः, विरेचकत्वात् । शोधति <b>शोधनः</b> । "तुस ह्रस ह्लस रस शब्दे" ह्रस्यते <b>ह्रासः</b> ।
"विड आक्रोशे" वेडति <b>विडङ्गः</b>, "विडि—विलि—" [ हैमोणादिसू० १०१ ] इति
किदङ्गः । रङ्गस्य दायको <b>रङ्गदायकः</b> । आह च—
कङ्कुष्ठं काककुष्ठं तु विडङ्गं रङ्गदायकम् ।
रेचकं पुलकं ह्रासं शोधनं काकपालकम् ॥
[                                ] इति ।
एवमेते पुं—क्लीबलिङ्गाः । एतस्य लोकेऽपि 'कङ्कुष्ठ' इत्येव प्रसिद्धिः ॥ १७६ ॥</c>


<v><b>परूषके स्यादल्पास्थि परुषो नीलपर्णकः ।
प[^1]रापरः परुश्चेरुः परिमण्डल इत्यपि ॥ १७७ ॥</b></v>

<f id="1">परोपर परश्चैष परि नि० ॥</f>


;p{0098}
<c>"पृश् पालन—पूरणयोः" पृणाति परूषः, "खलि—फलि—" [ हैमोणादिसू०
५६० ] इत्यूषः, स्वार्थिके के <b>परूषकः</b>, तत्र । अल्पमस्थि अस्य <b>अल्पास्थि</b> । पृणाति
<b>परुषः</b>, "ऋ—पृ—नहि—" [ हैमोणादिसू० ५५७ ] इत्यादिना उषः । नीलानि
पर्णान्यस्य नीलपर्णः, के <b>नीलपर्णकः</b> । परमापिपर्त्ति <b>परापरः</b> । "पृश् पालन-
पूरणयोः" पृणाति <b>परुः</b>, "रुद्यर्त्ति—जनि—" [ हैमोणादिसू० ९९७ ] इत्युस् । "चिंगट्‌
चयने" चीयते <b>चेरुः</b>, "शिग्रु—गेरु—नमेर्वादयः" [ हैमोणादिसू० ८११ ] इति रौ
निपात्यते । परि—सर्वतोभावे मण्डलमस्य <b>परिमण्डलः</b>; परिमण्डयति वा,
"मृदि—कन्दि—कुन्दि—मण्डि—" [ हैमोणादिसू० ४६५ ] इत्यलः । आह च—
परूषकः परुः प्रोक्तो नीलपर्णः परापर ।
परिमण्डलमल्पास्थि परुषं चापि नामत ॥
[                                      ] इति ।
एतस्य लोके 'फलूहा' इति प्रसिद्धिः ॥ १७७ ॥</c>


<v><b>खर्जूरे त्व[^1]ग्रजः पिण्डी निःश्रेणिः स्वादुमस्तकः ।</b></v>


<c>"खर्ज मार्जने च" चकाराद्‌ व्यथने, खर्जति <b>खर्जूरः</b>, "मी—मसि—पशि—"
[ हैमोणादिसू० ४२७ ] इत्यूर, तत्र । [ अग्रे जायते <b>अग्रजः</b> । ] पिण्डमस्त्यस्य <b>पिण्डी</b> ।
निष्क्रान्ता श्रेणेः— तरुसमूहाद्‌ <b>निःश्रेणिः</b>, उच्चविटपित्वात् । यदाह—
निःश्रेणिरधिरोहिण्यां खर्जूरीपाद[^2]पेऽपि च ।
[ विश्वलोचने णतृतीये श्लो० ६१ ] इति ।
स्त्रीलिङ्ग । स्वादु—मृष्टं मस्तकमस्य <b>स्वादुमस्तकः</b> । आह च—
खर्जूरी तु खरस्कन्धा कषाया मधुराऽग्रजा ।
दुष्प्रधर्षा दुरारोहा निःश्रेणिः स्वादुमस्तका ॥
[                                 ] इति ।
महाखर्जूरिकेयम् ।</c>


<v><b>खर्जूरिकायां स्याद्‌ भूमिखर्जूरो का[^3]कपर्कटी ॥ १७८ ॥</b></v>

<f id="1">त्वग्रुजः नि० ॥</f>
<f id="2">दपे स्त्रियाम् विश्वलोचने ॥</f>
<f id="3">काककर्कटी नि० ॥</f>


;p{0099}
<c>'<b>खर्जूरिकायां</b>' खर्जूरीविशेषे 'स्याद्‌' भवेद्‌ भूमेः खर्जूरी <b>भूमिखर्जूरी</b> ।
काकैः पृच्यते <b>काकपर्कटी</b>, "कपट—कीकटादयः" [ हैमोणादिसू० १४४ ] इत्यटे
निपात्यते । पिण्डखर्जूरिकेयम् । आह च <b>मदनपालः</b>—
बृहत्खर्जूरिका श्रेणी सुफला द्वीपसम्भवा ।
पिण्डखर्जूरिका खर्जूः दुष्प्रधर्षा च कण्टका ॥
अन्या स्कन्धफला स्वाद्वी दुरारोहा मृदुच्छदा ।
भूमिखर्जूरिका काकपर्कटी
[                                         ] इति ।
अनयोर्लोके 'महाखजूरि' 'पिंडखजूरि' इति प्रसिद्धिः ॥ १७८ ॥</c>


<v><b>त[^1]ले तालो लेख्यपत्रस्तृणराजो ध्वजद्रुमः ।</b></v>


<c>त[^2]लति—प्रतिष्ठते बहुमूलत्वात् तलः, अच्‌, तत्र । प्रज्ञाद्यणि <b>तालः</b> ।
लेख्यानि पत्राण्यस्य <b>लेख्यपत्रः</b> । तृणानां राजा <b>तृणराजः</b>, तृणद्रुममध्ये मुख्य-
त्वात्, "राजन्‌—सखेः [ सिद्ध० ७.३.१०६ ] इत्यट्‌ समासान्तः । ध्वज
इव द्रुमेषु <b>ध्वजद्रुमः</b> । आह च—
तालो ध्वजद्रुमः पां(प्रां)शुर्दीर्घस्कन्धो दुरारुहः ।
तृणराजो दीर्घतरुर्लेख्यपत्रो द्रुमेश्वरः ॥
[                                   ] इति ।
एतस्य लोके 'ताड' इति प्रसिद्धिः । अष्टविधोऽयम् । यदाह—
तालश्चाष्टविधो ज्ञेयो हृद्यः कुष्ठकृमिप्रणुत् ।
पित्ताऽस्रघ्नो रुचिस्वादु वातजिद्‌ बृंहणो गुरुः ॥
[                              ] इति ।
इत्येतस्य गुणाः ।</c>


<v><b>नालिकेरे रसफलो लाङ्गली कूर्चकेसरः ॥ १७९ ॥</b></v>
<v><b>दाक्षिणात्यो दृढफलो ना[^3]लिकेलो लतातरुः ।</b></v>

<f id="1">ताले तलो लेख्य नि० ॥</f>
<f id="2">"तलति—प्रतिबिम्बति बहुरूपत्वात् त्लः" इत्यभिधानचिन्तामणिस्योपज्ञटीकायाम् ॥</f>
<f id="3">नारिकेरो लता नि० ॥</f>


;p{0100}
<c>नालिकान्—नालयुक्तान्‌ पुष्पादीन् ईरयति <b>नालिकेरः</b>, नलति वा, "शतेरादयः"
[ हैमोणादिसू० ४३२ ] इति केरे निपात्यते, पुं—स्त्रीलिङ्ग, तत्र । रसमयं फलमस्य
<b>रसफलः</b> । हलाकारपत्रशाखत्वाद्‌ <b>लाङ्गली</b> । कूर्चे केसराण्यस्य <b>कूर्चकेसरः</b> ॥ १७९ ॥</c>


<c>दक्षिणस्यां दिशि भवो <b>दाक्षिणात्यः</b>, "दक्षिणा—पश्चात्पुरसस्त्यण्‌" [ सिद्ध०
६.३.१३ ] इति त्यण् । दृढानि फलान्यस्य <b>दृढफलः</b> । नालिकेर इत्यस्य लत्वे
<b>नालिकेलः</b> । लता चासौ तरुश्च <b>लतातरुः</b> । आह च—
नालिकेरो रसफलः सतुङ्ग कूर्चकेसर ।
लतावृक्षो दृढफलो लाङ्गली दाक्षिणात्यक ॥
[                             ]  इति ।
एतस्य लोके 'नालेर' इति प्रसिद्धिः ।</c>


<v><b>पू[^1]गे क्रमुक—गूवाक—खपुरा नीलवल्कलः ॥ १८० ॥</b></v>
<v>घोण्टा</b></v>


<c>"पूग्‌श्‌ पवने" पुनाति <b>पूगः</b>, "पू—मुदिभ्यां कित्‌" [ हैमोणादिसू० ९३ ]
इति किद्‌ गः, तत्र । क्रामति <b>क्रमुकः</b>, "क्रमे कृम् च वा" [ हैमोणादिसू० ५३ ]
इत्युकः । "गुंत् पुरीषोत्सर्गे" गुवत्यनेन स्रंसकत्वाद्‌ <b>गूवाकः</b>, "मवाक—श्यामाक—"
[ हैमोणादिसू० ३७ ] इत्याके निपात्यते । "पुरत्‌ अग्रगमने" ख पुरति <b>खपुरः</b> ।
"खानि पृणाति <b>खपुरः</b>" इति <b>क्षीरस्वामी</b> । पुंलिङ्ग । यद <b>गौडः</b>—
खपुरो लसके भद्रमुस्तके क्रमुकेऽपि च ।
[                                 ] इति ।
नीलं वल्कलमस्य <b>नीलवल्कलः</b> ॥ १८० ॥</c>


<c>"घुण्‌ घूर्णत्‌ भ्रमण" घुणति <b>घोण्टा</b>, "घटा—घाटा" [ हैमोणादिसू० १४१ ]
इति टे निपात्यते । एतस्य लोके 'सोपारी' इति प्रसिद्धिः ।</c>


<v><b>अस्य फलमुद्वेगं</b></v>


<c>'अस्य' पूगस्य फल उद्गतो वेगोऽस्य <b>उद्वेगम्</b>, [ स्रंसकत्वात् ] ।</c>


<v><b>चि[^2]क्के तत्र तु चिक्कणम् ।</b></v>

<f id="1">पूगे गूवाक क्रमुकः पूगी च नीलवल्कल ॥ १८० ॥ एतस्य फल नि० ॥</f>
<f id="2">चिक्कणे तत्र चिक्कणम्‌ नि० ॥</f>


;p{0101}
<c>'तत्र' इति पूगे 'तुः" इति पुनरर्थे, चिनोति <b>चिक्कम्</b>, "निष्क—तुरुष्क—"
[ हैमोणादिसू० २६ ] इति के निपात्यते ; "चिक्कण्‌ व्यथने" इति <b>कौशिकः</b>,
चिक्कयति वा <b>चिक्कम्‌</b>, अच्, तस्मिन् । चिनोति <b>चिक्कणम्</b>, "चिक्कण—कुक्कण—"
[ हैमोणादिसू० १९० ] इत्यणे निपात्यते । <b>धन्वन्तरि</b>स्तु सामान्येनाऽऽह—
स्यात् पूगफलमुद्वेगं स्रंसि घोण्टाफलं मतम् ।
चिक्कणं वल्कलं चिक्कं गवा मदकरं च तत् ॥
[                               ] इति ।
पूगफलनामान्यमूनि । लोके 'फोफलु' इति प्रसिद्धि ।</c>


<v><b>हिन्ताले तु तृणराजो राजवृक्षो लताङ्कुरः ॥ १८१ ॥</b></v>


<c>हिनोति—वर्धते <b>हिन्तालः</b>, "चात्वाल—कङ्काल—हिन्ताल—" [ हैमोणादिसू० ४८० ]
इत्याले निपात्यते, तत्र । तृणानां राजा <b>तृणराजः</b> । वृक्षाणां राजा <b>राजवृक्षः</b>,
राजदन्तादित्वात् पूर्वनिपातः । लताया अङ्कुर इव <b>लताङ्कुरः</b> । एतस्य लोके '<b>हिन्ताल</b>'
इत्येव प्रसिद्धिः ॥ १८१ ॥</c>


<v><b>ताल्यां तु मृत्युपुष्पा स्यादेकपत्रफलाऽपि च ।</b></v>


<c>ताड्यते <b>ताली</b>, ऋफिडादित्वाद्‌ लत्वम्, <b>ताडी</b> इत्यपि, तस्याम् । मृत्यु-
प्रदानि पुष्पाण्यस्या <b>मृत्युपुष्पा</b> । एक पत्रं फलं चास्याः <b>एकपत्रफला</b> ।</c>


<v><b>केतके तु रजःपुष्पो जम्बूलः क्रकचच्छदः ॥ १८२ ॥</b></v>


<c>"कित निवासे" केतति वने <b>केतकः</b>, णकः प्रत्ययः, पुं—क्लीबलिङ्गोऽयम् । यद्
<b>वाचस्पतिः</b>—"केतकस्तु द्वयो" [                          ] इति । रजोयुक्तानि
पुष्पाण्यस्य <b>रजःपुष्पः</b> । जायते <b>जम्बूलः</b>, "दुकूल—कुकूल—" [ हैमोणादिसू० ४९१ ]
इत्यूले निपात्यते । क्रकचाकाराणि छदान्यस्य <b>क्रकचच्छदः</b> ॥ १८२ ॥</c>


<v><b>खर्जूर—ताल—खर्जूरी—ताली—हिन्ताल—केतकाः ।
क्रमुको नालिकेरश्च [^1]स्युरेतास्तृणजातयः ॥ १८३ ॥</b></v>


<c><b>खर्जूरः</b>—बृहत्खर्जूराख्यः, <b>तालः</b>—लेख्यपत्रः, <b>खर्जूरी</b>—पिण्डखर्जूरिका,
अत्रानुक्रमव्यत्ययश्छन्दोभङ्गभयादिति, एवमन्यत्रापि, <b>ताली</b>—मृत्युपुष्पा, <b>हिन्तालः</b>—

<f id="1">स्युरेते तृणपादपाः नि० । अमरेऽपि तृणद्रुमत्वेनैवोल्लेखः ॥</f>


;p{0102}
तृणराजः, <b>केतकः</b>—क्रकचच्छदः, एषां द्वन्द्वः । <b>क्रमुकः</b>—पूगः । <b>नालिकेरः</b> प्रतीतः ।
एताः तृणजातयः 'स्युः' इति भवन्ति, तृणप्रधानवृक्षत्वादिति । आह च—
एते च हिन्तालसहितास्त्रयः ॥
खर्जूरः केतकी ताली खर्जूरी च तृणद्रुमाः ।
[ अमर० का० २ वर्ग ५ श्लो० १६९—७० ] ॥ १८३ ॥</c>


<ava><b>॥ इति श्रीमद्बृहत्खरतरगच्छे श्रीजिनराजसूरिशिष्यश्रीजयसागरमहो-
पाध्यायपट्टानुक्रमवाचनाचार्यधुर्यश्रीभानुमेरुगणिशिष्यसमस्त-
प्रशस्तग्रन्थावलिविचक्षणश्रीज्ञानविमलोपाध्यायशिष्य-
वाचनाचार्यश्रीश्रीवल्लभगणिविरचितायां
श्रीहेमचन्द्राचार्यकृतनिघण्टुशेषटीकायां वृक्षकाण्डः
प्रथमः समाप्तः ॥ १ ॥</b></ava>


;p{0103}
<b>२</b>
<b>[ द्वितीयो गुल्मकाण्डः ]</b>
<ava>॥ अर्हम् ॥ अथ द्वितीयं गुल्मकाण्डं व्याख्यायते—</ava>


<v><b>सिन्दुवारे च[^1] निर्गुण्डी सिन्दुको नील[^2]सिन्दुकः ।
शीतसहेन्द्रसुरसाविन्द्राणी सिन्दुवारिका ॥ १८४ ॥</b></v>


<c>स्यन्दते <b>सिन्दुवारः</b>, "द्वार—शृङ्गार" [ हैमोणादिसू० ४११ ] इत्यारे निपा-
त्यते, "स्यन्दं वृणोति <b>सिन्दुवारः</b>, पृषोदरादित्वात्" इति <b>क्षीरस्वामी</b>, तत्र । निष्क्रान्ता
गुण्डाद्—वेष्टनाद् <b>निर्गुण्डी</b> । <b>निर्गुण्ठी</b>त्यपि । "स्यन्दौङ् स्रवणे" अन्तस्थीयमध्योऽयम्,
स्यन्दते <b>सिन्दुकः</b>, "केवयु—भुरण्यु—" [ हैमोणादिसू० ७४६ ] इत्यादिना उप्रत्यये
निपात्यते, स्वार्थिके के <b>सिन्दुकः</b> । नीलश्चासौ सिन्दुकश्च <b>नीलसिन्दुकः</b> । शीतं
सहते <b>शीतसहः</b> । इन्द्रस्य सुरस—दिव्य इत्यर्थ <b>इन्द्रसुरसः</b> । अत एव <b>इन्द्रोऽपि</b>
अनिति अनया <b>इन्द्राणी</b> । सिन्दुं वृणोति <b>सिन्दुवारिका</b>, णके आप् । आह च—
सिन्दुवारः श्वेतपुष्प सिन्दुक सिन्दुवारिका ।
नीलपुष्पः शीतसहो निर्गुण्डी नीलसिन्दुक ॥
[                                    ] इति ।
अन्योऽपि—
अथ सिन्दुकः ।
सिन्दुवारेन्द्रसुरसौ निर्गुण्डीन्द्राणिकेत्यपि ॥
[ अमर० का० २ व० ४ श्लो० ६८ ] इति ।
एतस्य लोके 'निर्गुण्डी' इति प्रसिद्धि ॥ १८४ ॥</c>


<v><b>सा नीला वनशेफाली सुपुष्पा नीलमञ्जरी ।</b></v>


<c>'सा' निर्गुण्डी 'नीला' नीलवर्णा वनस्य शेफाली <b>वनशेफाली</b> । शोभनानि पुष्पा-
ण्यस्याः <b>सुपुष्पा</b> । नीलवर्णा मञ्जर्योऽस्या <b>नीलमञ्जरी</b> ।</c>

<f id="1">तु नि० ॥</f>
<f id="2">नीलसन्धिक । शीतसहा च सुरसा चेन्द्राणी सिन्दुवारकः ॥ १८४ ॥ नि० ॥</f>


;p{0104}
<v><b>श्वेता तु श्वेतसुरसा गो[^1]लोमी भू[^2]तवेश्यपि ॥ १८५ ॥</b></v>


<c>'तुः' पुनरर्थे । 'श्वेता' श्वेतवर्णा श्वेतः शोभनश्च रसोऽस्याः <b>श्वेतसुरसा</b> ।
गोरिव लोमान्यस्या <b>गोलोमी</b>, गोलोमशत्वात्‌ पृषोदरादित्वात् साधुः । गोभिर्लूय-
ते वा <b>गोलोमी</b>, "रुक्म—ग्रीष्म" [ हैमोणादिसू० ३४६ ] इति सान्तो निपात्यते ।
भूतानि विशति—आह्लादयति <b>भूतवेशी</b> । आह च—
शेफालिकाऽन्या निर्गुण्डी वनौका नीलमञ्जरी ।
शुक्लाऽन्या श्वेतसुरसा भू[^3]तवेशी च कथ्यते ॥
[                                ] इति ।
द्वितीया निर्गुण्डीयम् ॥ १८५ ॥</c>


<v><b>शेफालिकायां सुवहा निर्गुण्डी नी[^4]लिका च सा ।
सुरसा रक्तवृन्ता च श्वित्रघ्नी पुष्पवर्षिणी ॥ १८६ ॥</b></v>


<c>शेरते शेफा, "री—शीभ्यां फ" [ हैमोणादिसू० ३१४ ] इति फः, ते अल्योऽस्या
<b>शेफालिका</b>, तस्याम् । सुष्ठु वहत्यामोद <b>सुवहा</b> । निर्गुण्डयति <b>निर्गुण्डी</b>, "गुडण्‌
वेष्टने" । <b>नीलिका</b> नीलवर्णा । शोभनो रसोऽस्या <b>सुरसा</b> । रक्तं वृन्तमस्या <b>रक्तवृन्ता</b> ।
श्वित्रं—कुष्ठ हन्ति <b>श्वित्रघ्नी</b> । पुष्पाणा वर्ष पुष्पवर्ष, स विद्यतेऽस्या
<b>पुष्पवर्षिणी</b> ॥ १८६ ॥</c>

<v><b>सा तु शुक्ला भू[^5]तवेशी सत्यनामा बहुक्षमा ।</b></v>


<c>'सा' शेफालिका शुक्ला भूतानि विशति—आह्लादयति <b>भूतवेशी</b> । सत्यं
नाम अस्याः <b>सत्यनामा</b> । बहु क्षमते <b>बहुक्षमा</b> ।</c>


<v>प्रियङ्गौ प्रियकः कङ्गुः प्रियवल्ली प्रिया लता ॥ १८७ ॥</v>
<v>विष्वक्सेना गन्धफली कारम्भा फलिनी फलो ।
गुन्द्रा गोवन्दनी श्यामा योषाह्वा व[^6]र्णभेदिनी ॥ १८८ ॥</v>

<f id="1">गोलोमा नि० ॥</f>
<f id="2">भूतकेश्यपि पु पु २ नि० । यद्यपि टीकादर्शयो मूलपाठे 'भूतकेशी इति
पाठो वर्त्तते, किश्च व्याख्या तु 'भूतवेशी' पाठानुसारिणी वर्त्तते । अमरादिष्वपि "सिताऽसौ
श्वेतसुरसा भूतवेशी" [ का० २ वर्ग ४ श्लो० ७२ ] इत्यादौ 'भूतवेशी' नामैव दृश्यते ॥</f>
<f id="3">भूतकेशी पु २ ॥</f>
<f id="4">नालिका सुता । सुरसा नि० ॥</f>
<f id="5">भूतकेशी सत्यनाम्नी बहु नि० ॥</f>
<f id="6">पर्णमेदनी नि० ॥</f>


;p{0105}
<c>"प्रींग्‌श् तृप्ति—कान्त्योः" प्रीणाति इति <b>प्रियङ्गुः</b>, स्त्रीलिङ्गः, "प्री—कै—पै—नीले—
रङ्गुक्‌" [ हैमोणादिसू० ७६१ ] इत्यङ्गुक्, तत्र । प्रीणाति <b>प्रियकः</b>, "कीचक—पेचक—"
[ हैमोणादिसू० ३३ ] इत्यके निपात्यते । "कै शब्दे" कायते <b>कङ्गुः</b> "प्री—कै—पै—नीले—
रङ्गुक्‌" [ हैमोणादिसू० ७६१ ] इत्यङ्गुक् । प्रिया चासौ वल्ली च <b>प्रियवल्ली</b> । प्रीणाति
<b>प्रिया, "नाम्युपान्त्य—" [ सिद्ध० ५.१.५४ ] इति कः । लायते <b>लता</b>, "पृषि—रञ्जि—"
[ हैमोणादिसू० २०८ ] इति "लांक्‌ आदाने" इत्यस्मात् किद् अतः ॥ १८७ ॥</c>


<c>विषूची सेनाऽस्याः <b>विष्वक्सेना</b>; विष्वक्‌ सिनोति—सर्वतो बध्नाति वा "सेर्वा"
[ हैमोणादिसू० २६२ ] इति विकल्पेन किद्‌ नः प्रत्ययः । गन्धप्रधाना फली
<b>गन्धफली</b> । ईषद् रम्भा <b>कारम्भा</b>, "अल्पे" [ सिद्ध० ३.२.१३६ ] इत्यनेन ईषदर्थे
कादेशः । फलति—विशीर्यते <b>फलिनी</b>, "श्या—कठि—खलि—" [ हैमोणादिसू० २८२ ]
इति बहुवचनादिनः । फलति <b>फली</b>, अच्, गौरादित्वाद् डीः । गुण्ड्यते—क्रीड्यते
<b>गुन्द्रा</b>, "खुर—क्षुर—" [ हैमोणादिसू० ३९६ ] इति रे प्रत्यये निपात्यते । गवि—भूमौ
बन्द्यते <b>गोवन्दनी</b> । इन्दुस्तु "<b>गौः वन्दनी</b>" इति भिनत्ति । यदाह—
वन्दनी पुष्पशोभना ।
गन्धप्रियङ्गः कारम्भा लता गौर्वर्णभेदिनी ॥
[                              ] इति ।
"<b>श्यामा</b> वर्णेन गौरश्यामवर्णा" इति <b>क्षीरस्वामी</b> । योषा—स्त्री तस्याः
आह्वा अस्या <b>योषाह्वा</b> । वर्णं भिनत्तीत्येवंशीला <b>वर्णभेदिनी</b>, "अजातेः शीले"
[ सिद्ध० ५.१.१५४ ] इति णिन् । आह च—
श्यामा तु महिलाह्वया ।
लता गोवन्दनी गुन्द्रा प्रियङ्गुः फलिनी फली ॥
विष्वक्सेना गन्धफली कारम्भा प्रियकश्च सा[^1] ।
[ अमर० का० २ वर्ग ४ श्लो० ५५—५६ ] इति ।
तथा च—
प्रियङ्गुः प्रियवल्ली च फलिनी क?नी प्रिया ।
वृत्ता गोवन्दनी श्यामा कारम्भा वर्णभेदिनी ॥
[                           ] इति ।
एतस्या लोके 'प्रियंगु' इति प्रसिद्धिः ॥ १८८ ॥</c>

<f id="1">अमरे तु 'स' इति पाठ ॥</f>


;p{0106}
<v><b>मधुयष्ट्यां यष्टीमधुस्तल्लक्षणं मधुस्रवा ।
क्लीतकं च नीरजाऽसौ मधुपर्णी मधूलिका ॥ १८९ ॥</b></v>


<c>मधुनो यष्टी <b>मधुयष्टी</b>, तस्याम् । यष्टीरूपं मधु <b>यष्टीमधुः</b> । तल्लक्षयति <b>तल्ल-
क्षणम्</b> । मधु स्रवति <b>मधुस्रवा</b> । क्लीबत्व तकति—प्रतिहन्ति वृष्यत्वात् <b>क्लीतकम्</b>, पृषोदरा-
दित्वात् साधुः, <b>क्लीतक</b>संज्ञं वा, क्लीबलिङ्गः, स्थलजेयम् । नीरे जाता <b>नीरजा</b> ।
'असौ' इति मधुयष्टी । मधूनि पर्णान्यस्याः <b>मधुपर्णी</b>, "पाक—कर्ण—पर्ण—" [ सिद्ध०
२.४.५५ ] इति डी । <b>मधूलिका</b> माधुर्यात् । आह च—
मधुयष्टी च यष्टी च यष्टीमधु मधुस्रवा ।
यष्टीमधूकं मधुकं यष्ट्याह्व मधुयष्टिका ॥
तल्लक्षणं क्लीतनं च क्लीतक क्लीतका च सा ।
स्थलजा जलजाऽन्या च मधुपर्णी मधूलिका ॥
[                              ] इति ।
मधुयष्टीनामानि । लोके 'जेठीमधु' इति प्रसिद्धिः ॥ १८९ ॥</c>


<v><b>अश्वगन्धायां तु[^1]रगी कञ्चुकाऽश्वावरोहकः ।
अश्वकन्दो बहुगन्धा पुत्रदा [^2]लोककर्ण्यपि ॥ १९० ॥</b></v>


<c>अश्वस्येव गन्धोऽस्या <b>अश्वगन्धा</b>, तस्याम् । तुरो गच्छति <b>तुरगी</b>, "नाम्नो
गम—" [ सिद्ध० ५.१.१३१ ] इति ड । यदाह <b>श्रीधरः</b>—
तुरगी त्वश्वगन्धाया तुरगो हय—चित्तयोः ।
[ विश्वलोचन गतृतीये श्लो० ४० ] इति ।
"कचि बन्धने" कच्यते <b>कञ्चुका</b>, "कञ्चुकाशुक" [ हैमोणादिसू० ५७ ] इत्युके
निपात्यते । अश्वै, अवरुह्यते अश्वावरोह, स्वार्थिके के <b>अश्वावरोहकः</b> । अश्वस्य
कन्दः <b>अश्वकन्दः</b> । बहुर्गन्धोऽस्या <b>बहुगन्धा</b> । पुत्रं ददाति <b>पुत्रदा</b> । "कर्णण्‌ भेदे"
लोकं कर्णयति <b>लोककर्णी</b>, वातहन्त्रीत्वात् । आह च—
अश्वगन्धा वाजिगन्धा कुम्भकोऽश्वावरोहकः ।
वराहकर्णी तुरगी बल्या वाजीकरी मता ॥
[                                     ] इति ।

<f id="1">तुरङ्गी कम्बुका नि० ॥</f>
<f id="2">कोलकर्ण्यपि नि० ॥</f>


;p{0107}
एतस्या लोके 'आसगंधि' इति प्रसिद्धिः ॥ १९० ॥</c>


<v><b>मेषशृङ्ग्यामजशृङ्गी वर्त्तिका सर्पदंष्ट्रिका ।</b></v>


<c>मेषस्येव शृङ्गाण्यस्याः <b>मेषशृङ्गी</b>, तस्याम् । अजस्येव शृङ्गाण्यस्या <b>अज-
शृङ्गी</b> । वर्त्तते वर्तयति वा <b>वर्त्तिका</b>, णकः प्रत्ययः । सर्पस्येव दंष्ट्रा अस्याः
सर्पदंष्ट्रा, स्वार्थिके के <b>सर्पदंष्ट्रिका</b> । आह च <b>मदनपालः</b>—
मेषशृङ्गी मेण्ढवल्ली सर्पदंष्ट्राऽजशृङ्गिका ।
[                                  ] इति ।
मेषशृङ्गीनामानि । लोके तु 'मीढासिंगी' इति प्रसिदिः ।</c>


<v><b>सैव स्याद्‌ दक्षिणावर्ता वृश्चिका[^1]ली विषाणिका ॥ १९१ ॥</b></v>
<v><b>उष्ट्र—धूमकपु[^2]ष्पा च काली च विषघातनी ।</b></v>


<c>'एव' इति निश्चयार्थे । 'सा' मेषशृङ्गी 'स्याद्' भवेद् दक्षिणा आवर्ता अस्या
<b>दक्षिणावर्ता</b>, दक्षिणस्यां दिशि आवर्तते इति वा । वृश्चिकालमिव <b>वृश्चिकाली</b>,
'<b>अलम्</b>' इति वृश्चिककण्टक उच्यते । विषाणानि सन्त्यस्या <b>विषाणिका</b>, शृङ्गी-
त्वात् ॥ १९१ ॥</c>


<c>'उष्ट्र—धूमकपुष्पा' इति उष्ट्र—धूमशब्दाभ्यां पर पुष्पशब्दः सम्बध्यते, तेन
<b>उष्ट्रपुष्पा धूमपुष्पा</b> च । <b>काली</b> कालवर्णत्वात् । विषं घातयति <b>विषघातनी</b>,
अनट् । आह च—
अन्या तु दक्षिणावर्ता वृश्चिकाली विषाणिका ।
[                                ] इति ।
<b>धन्वन्तरि</b>रप्याह—
अजशृङ्गी मेषशृङ्गी सर्पदंष्ट्रा च वर्तिका ।
द्वितीया दक्षिणावर्ता वृश्चिकाली विषाणिका ॥
[                                    ] इति ।
मेषशृङ्गीविशेषोऽयम् ।</c>


<v><b>क[^3]र्कटशृङ्ग्यां तु शृङ्गी नताङ्गी शिशिरेफला ॥ १९२ ॥</b></v>
<v><b>कर्कटाह्वा महाघोषा वक्रा म[^4]ञ्जीरशिम्बिका ।</b></v>

<f id="1">काला वि नि० ॥</f>
<f id="2">पुच्छा च नि० ॥</f>
<f id="3">शृङ्गी तु कर्कटशृङ्ग्यां नता नि० ॥</f>
<f id="4">मञ्जरिशि नि० ॥</f>


;p{0108}
<c>कर्कटशब्देन जलचरजीवविशेषः, तदाकाराणि शृङ्गाण्यस्याः <b>कर्कटशृङ्गी</b>,
तस्याम् । शृणाति <b>शृङ्गी</b>, "शृङ्ग—शार्ङ्गादयः" [ हैमोणादिसू० ९६ ] इति गे निपात्यते ।
नतमङ्गमस्या <b>नताङ्गी</b> । शिशिरे फलान्यस्या <b>शिशिरेफला</b>, पृषोदरादित्वात्
सप्तम्यलोपः ॥ १९२ ॥<c>


<c>कर्कटस्य आह्वा अस्याः <b>कर्कटाह्वा</b> । महती चासौ घोषा च <b>महाघोषा</b> ।
यन्महेश्वरः—
स्मृता कर्कटशृङ्ग्यां च महाघोषा मनीषिभि ।
[                                     ] इति ।
<b>वक्रा</b> कुटिला । म[^1]ञ्जीर इव शिम्बिरस्या [ मञ्जीरशिम्बि, स्वार्थिके के ] <b>मञ्जी-
रशिम्बिका</b> । आह च—
शृङ्गी कर्कटशृङ्गी च कुलीरा कर्कटाह्वया ।
कुलिङ्गशृङ्गी वक्रा च महाघोषा नताङ्ग्यपि ॥
चन्द्रा स्वादु विषाणी च प्रोक्ता च निजमूर्द्धजा ।
[                                 ] इति ।
कर्कटशृङ्गीनामानि । लोके तु 'काकडासिंगी' इति प्रसिद्धिः ।</c>


<v><b>निर्दिग्धिकायां कण्टाली दु:स्पर्शा कण्टकारिका ॥ १९३ ॥</b></v>
<v><b>व्याघ्री क्षुद्रा दुष्प्रधर्षा धावनी हेमपुष्पिका ।</b></v>


<c>निर्दिह्यते निर्दिग्धा, स्वार्थिके के <b>निर्दिग्धिका</b>, तस्याम् । कण्टैरलति—
दीप्यते <b>कण्टाली</b> । दुष्ट स्पर्शोऽस्या <b>दुःस्पर्शा</b> । कण्टकान् इयर्त्ति कण्टकारी, के
<b>कण्टकारिका</b> ॥ १९३ ॥</c>


<c>व्याघ्रीव <b>व्याघ्री</b>, दुःस्पर्शत्वात् । [ क्षुणत्त्यङ्गं <b>क्षुद्रा</b> । ] "धृषण्‌ शक्तिबन्धे" धर्षणं
धर्षः, दुष्ट प्रधर्षोऽस्या <b>दुष्प्रधर्षा</b> । धाव्यते <b>धावनी</b>, "अनट्" [ सिद्ध० ५.३.१२४ ]
इत्यनट् । हेमवर्णानि पुष्पाण्यस्या हेमपुष्पी, के <b>हेमपुष्पिका</b> । आह च—
कण्टकारी च दुःस्पर्शा क्षुद्रा व्याघ्री निर्दिग्धिका ।
कण्टालिका कण्टकिनी धावनी दुष्प्रधर्षणी ॥
[                                    ] इति ।

<f id="1">मञ्जरी इव शिम्बिरस्या मञ्जरीशिम्बिका पु १ ॥</f>


;p{0109}
अस्या लोके 'रींगणी' इति प्रसिद्धिः ।</c>


<v><b>बृहत्यां क्षु[^1]द्रा भण्टाकी वार्ताकी राष्ट्रिका कुली ॥ १९४ ॥</b></v>
<v><b>विश[^2]दा सिंह्यनाक्रान्ता महोटिका महत्यपि ।</b></v>


<c>कण्टकबाहुल्याद् <b>बृहती</b>, तस्याम् । क्षुणत्तिं <b>क्षुद्रा</b> हिंस्रा, "ऋज्यजि—"
[ हैमोणादिसू० ३८८ ] इति किद्‌ रः ; <b>क्षुद्रवार्ताक्ये</b>कदेशे वा <b>क्षुद्रा</b>, यथा सत्या
सत्यभामा । "भट भृतौ" भटति <b>भण्टाकी</b>, वर्तते <b>वार्ताकी</b>, उभावपि "मवाक—
श्यामाक—वार्ताक—" [ हैमोणादिसू० ३७ ] इत्याके निपात्येते । "<b>भण्टाकी</b> कण्टकार्था
वा" <b>इत्यपरः</b> । राष्ट्रमस्त्यस्या <b>राष्ट्रिका</b>, "अतोऽनेकस्वरात्" [ सिद्ध० ७.२.६ ]
इतीकः । कोलति <b>कुली</b>, "नाम्युपान्त्य—" [ सिद्ध० ५.१.५४ ] इति कः ॥ १९४ ॥</c>


<c><b>विशदा</b> श्वेता । हिनस्ति <b>सिंही</b>, पृषोदरादित्वात् । न आक्रान्ता <b>अना-
क्रान्ता</b> । <b>महोटिके</b>त्ययमव्युत्पन्न शब्दः । <b>महती</b> वृद्धा । आह च—
बृहती सिंह्यनाकान्ता वार्ताकी राष्ट्रिका कुली ।
विशदा स्थूलभण्टाकी महती तु महोटिका ॥
[                              ] इति ।
<b>भागुरि</b>स्तु द्वयोर्बृहतीत्वं मन्यते । यत् <b>शाश्वतः</b>—
क्षुद्रायां क्षुद्रवार्त्ताक्या बृहती छन्दसि क्वचित् ॥
[ श्लो० ४२० ] इति ।
एतस्या लोके 'वृद्वरींगणी' 'डोल्हरी' इति प्रसिद्धि ।</c>


<v><b>विदार्या तु स्वादुकन्दा पुष्पकन्दा शृगालिका ॥ १९५ ॥</b></v>
<v><b>वृक्षादनी चर्मकषा[^3] कूष्माण्डी चाऽश्ववल्लभा ।
विडालिका वृक्षपर्णी</b></v>


<c>विदारयति <b>विदारी</b>, अच्‌, गौरादित्वाद्‌ ङीः, "विदार्य भक्ष्यते <b>विदारी</b>"
इति <b>क्षीरस्वामी</b>, पृषोदरादित्वात्, तस्याम् । स्वादुः—मृष्टः कन्दोऽस्याः <b>स्वादुकन्दा</b> ।
पुष्पाकारः कन्दोऽस्याः <b>पुष्पकन्दा</b> । सृजति रसं <b>शृगाली</b>, "चात्वाल—कङ्काल—"
[ हैमोणादिसू० ४८० ] इत्याले निपात्यते, के <b>शृगालिका</b> ॥ १९५ ॥</c>


<c>वृक्षमत्ति <b>वृक्षादनी</b>, अनट् । चम कषति <b>चर्मकषा</b> । कुष्णाति कुष्यते वा
<b>कूष्माण्डी</b>, "पिचण्डैरण्ड—" [ हैमोणादिसू० १७६ ] इत्यण्डे निपात्यते । अश्वानां

<f id="1">क्षुद्रभण्टाकी नि० ॥</f>
<f id="2">विशदः नि० ॥</f>
<f id="3">षा भूकूष्माण्ड्यश्व नि० ॥</f>


;p{0110}
वल्लभा <b>अश्ववल्लभा</b> । "विड आक्रोशे" वेडति विड्यते वा विडाली, "कुलि—
पिलि—" [ हैमोणादिसू० ४७६ ] इति किदालः, के <b>विडालिका</b> । वृक्ष इव पर्णान्यस्या
<b>वृक्षपर्णी</b> । आह च—
विदारिका मता शुक्ला स्वादुकन्दा सृगालिका ।
वृक्षकन्दा विदारी च वृक्षवल्ली विडालिका ॥
[                            ] इति ।
एतस्या लोके 'विदारि' इति प्रसिद्धिः ।</c>


<v><b>महाश्वेताऽपरा तु सा ॥ १९६ ॥</b></v>
<v><b>क्षीरशुक्ला क्षीरकन्दा क्षीरवल्ली पयस्विनी ।
ऋ[^1]क्षगन्धेक्षुगन्धेक्षुवल्ली क्षीरविदारिका ॥ १९७ ॥</b></v>


<c>'तुः' पुनरर्थे । 'सा' विदारी 'अपरा' अन्या महती चासौ श्वेता च
<b>महाश्वेता</b> ॥ १९६ ॥</c>


<c>क्षीरण शुक्ला <b>क्षीरशुक्ला</b> । क्षीरप्रधानः कन्दोऽस्याः <b>क्षीरकन्दा</b> । क्षीरस्य
वल्ली <b>क्षीरवल्ली</b> । पयोऽस्त्यस्या <b>पयस्विनी</b> । ऋक्षान् गन्धयति—अर्दयति <b>ऋक्ष-
गन्धा</b> । इक्षोरिव गन्धोऽस्याः <b>इक्षुगन्धा</b> माधुर्यात् । इक्षोर्वल्लीव <b>इक्षुवल्ली</b> । क्षीर-
प्रधाना विदारी क्षीरविदारी, स्वार्थिके के <b>क्षीरविदारिका</b> । आह च—
अन्या क्षीरविदारी स्याद् ऋक्षगन्धेक्षुवल्ल्यपि ।
क्षीरकन्दा क्षीरयुक्ता क्षीरवल्ली पयस्विनी ॥
[                          ] इति ।
क्षीरविदारिकेयम् ॥ १९७ ॥</c>


<v><b>पृ[^2]ष्णिपर्णी पृथक्पर्णी लाङ्गली क्रोष्टुपुच्छिका ।
शृगालविन्ना कलशिर्धृतिला धावनी गुहा ॥ १९८ ॥</b></v>
<v><b>सिंहपुच्छी चित्रपर्ण्यंह्रिपर्णी तिलपर्ण्यपि ।</b></v>


<c>पृष्णिरिव पर्णान्यस्या <b>पृष्णिपर्णी सूक्ष्मपर्णा</b> वा, यदाह—"पृष्णि(श्नि?)रल्प
तनौ" [ अमर० का० २ वर्ग ६ श्लो० ४८ ], तस्याम् । पृथक् पर्णान्यस्याः

<f id="1">ऋष्यग्‌ नि० ॥</f>
<f id="2">पृश्निपर्णी नि० । हैमोणादौ 'पृष्णि'शब्दः स्वीकृतोऽस्ति ।
पाणिन्युणादौ अमरादौ च 'पृश्नि'शब्द स्वीकृतोऽस्ति ॥</f>


;p{0111}
<b>पृथक्पर्णी</b> । "लगु गतौ" लङ्गति <b>लाङ्गली</b>, "नहि—लङ्गेर्दीर्घश्च" [ हैमोणादिसू० ४६६ ]
इत्यालः । क्रोष्टोरिव पुच्छमस्याः क्रोष्टुपुच्छी, के <b>क्रोष्टुपुच्छिका</b> । अत एव
कोष्टुभिर्विन्ना दत्तेव <b>क्रोष्टुविन्ना</b> इत्यपि । शृगालैर्विन्ना—दत्तेव <b>शृगालविन्ना</b> ।
<b>कलशिः</b> गर्गरीव । धृतिलत्वाद्‌ धृतिं लातिं <b>धृतिला</b>, "क्वचित्" [ सिद्ध० ५.१.
१७१ ] इति डः । धावति—प्रसरति <b>धावनी</b>, "य्वसि—रसि—" [ हैमोणादिसू० २६१ ]
इत्यादिवचनादनः । 'गुहौग् सवरणे" गूहति रसं <b>गुहा</b>, "तुदादि—विषि—गुहिभ्यः
कित्" [ हैमोणादिसू० ५ ] इति किदः ॥ १९८ ॥</c>


<c>सिंहस्येव पुच्छमस्याः <b>सिंहपुच्छी</b> । लोकोक्त्या <b>सिंहपुच्छकः</b> । चित्राणि
पर्णान्यस्या <b>चित्रपर्णी</b> । अंह्रे—बुध्नादारभ्य पर्णान्यस्याः <b>अंह्रिपर्णी</b> । तिलवत् स्निग्धानि
पर्णान्यस्याः <b>तिलपर्णी</b> । आह च—
पृष्णि(?श्नि)पर्णी पृथक्पर्णी चित्रपर्ण्यंह्रिपर्णिका ॥
क्रोष्टुविन्ना सिंहपुच्छी कलशिर्धावनी गुहा ।
[ अमर० का० २ वर्ग ४ श्लो० ९२—९३ ] इति ।
तथा च—
पृष्णि(?श्नि)पर्णी पृथक्पर्णी कलशिर्धावनी गुहा ।
शृगालविन्ना धृतिला पर्णी क्रोष्टुकपुच्छिका ॥
ब्रह्मपर्णीति विख्याता वृष्णित्वा[द्‌] विष्णुपर्णिका ।
[                                  ] इति ।
पृष्णिपर्णीनामानि । [^1]* लोके तु 'पीठवनी' इति प्रसिद्धिः ।</c>


<v><b>गोक्षुरे स्थलशृङ्गाट—वनशृङ्गाट—गोखुराः ॥ १९९ ॥</b></v>
<v></b>कण्टी ष[^2]डङ्गो गोकण्टस्त्रिकण्टस्त्रिककण्टकः ।
इक्षुगन्धा व्यालदंष्ट्रः श्वदंष्ट्रः स्वादुकण्टकः ॥ २०० ॥</b></v>
<v><b>पलङ्कषा कण्टफलः ष[^3]डन्तो भूक्षुरः क्षुरः ।</b></v>



<c>गाः क्षुरति—व्यथयति <b>गोक्षुरः</b>, तत्र । स्थलस्य शृङ्गाटः स्थलशृङ्गमटति
वा <b>स्थलशृङ्गाटः</b> । वनस्य शृङ्गाटो <b>वनशृङ्गाटः</b> । गवां खुरो वेधकत्वाद्‌ <b>गोखुरः</b> ॥ १९९ ॥</c>

<f id="1">पु २ प्रति, * फुल्लिकाचिह्न यावदेव लिखिता वर्तते । अग्रेऽपूर्णेति ॥</f>
<f id="2">षडङ्गी गोकण्टस्त्रिकण्टस्तु त्रिकस्त्रिकः । नि० ॥</f>
<f id="3">षडङ्गस्तूक्षुरः नि० ॥</f>


;p{0112}
<c>कण्टाः सन्त्यस्य <b>कण्टी</b> । षड् अङ्गान्यस्य <b>षडङ्गः</b> । गवां कण्टो <b>गोकण्टः</b> ।
त्रयः कण्टा अस्य <b>त्रिकण्टः</b> । त्रिकं कण्टकानामस्य <b>त्रिककण्टकः</b> । इक्षोर्गन्ध
इव गन्धोऽस्याः <b>इक्षुगन्धा</b> । व्यालस्येव दंष्ट्राऽस्य <b>व्यालदंष्ट्रः</b> । शुनो दंष्ट्रेव
हिंस्रत्वात् <b>श्वदंष्ट्रः</b> । स्वादव—भृष्टा, कण्टका अस्य <b>स्वादुकण्टकः</b> ॥ २०० ॥</c>


<c>पलं मांसं कषति <b>पलङ्कषा</b> । कण्टप्रधानं फलमस्य <b>कण्टफलः</b> । षड् अन्ता
यस्य स <b>षडन्तः</b> । भुव क्षुर इव <b>भूक्षुरः</b> । क्षुरति <b>क्षुरः</b> । आह च—
गोक्षुर स्याद् गोक्षुरको भक्षटः स्वादुकण्टकः ।
गोकण्टको भक्षटकः षडन्तः क्षुरकः क्षुरः ॥
गोकण्टो गोखुर कण्टी पडङ्गस्त्रिकटस्त्रिक ।
त्रिकण्टकः कण्टफल श्वदष्ट्रो व्यालदंष्ट्रकः ॥
[                            ] इति ।
गोक्षुरनामानि । लोके 'गोखरू' इति प्रसिद्धि ।</c>


<v>दन्त्यां शी[^1]घ्रोपशल्योपचित्रोदुम्बरपर्णिका ॥ २०१ ॥</v>
<v>मकूलको रामदूती निकुम्भो घुणवल्लभा ।</v>


<c>दन्ताभात्वाद्‌ <b>दन्ती</b>, दाम्यन्त्यनया वा दोषा "दम्यमि—" [ हैमोणादिसू०
२०० ] इति त, तस्याम् । श्यायते <b>शीघ्रा</b>, "खुर—क्षुर—" [ हेमोणादिसू० ३९६ ]
इति रे निपात्यते । उपशलति <b>उपशल्या</b>, "स्था—छा—मा—सा—" [ हैमोणादिसू० ३५७ ]
इति य । उप—समीपे चित्राण्यस्या <b>उपचित्रा</b> । उदुम्बर इव पर्णान्यस्या उदुम्बर-
पर्णी, के <b>उदुम्बरपर्णिका</b> ॥ २०१ ॥</c>


<c>"मकुड् मण्डने" मङ्कते चित्रत्वाद्‌ मकूल, "दुकूल—कुकूल—" [ हैमोणादिसू०
४९१ ] इत्यूले निपात्यते, स्वार्थिके के <b>मकूलकः</b> । रामस्य दूतीव <b>रामदूती</b> ।
नियत कुम्भो <b>निकुम्भः</b> । घुणानां वल्लभा <b>घुणवल्लभा</b> । आह च—
दन्ती शीघ्रा निकुम्भा स्यादुपचित्रा मकूलक ।
तथोदुम्बरपर्णी च विशल्या च घुणप्रिया ॥
[                                     ] इति ।
दन्तीनामानि । लोके तु 'दांती' इति प्रसिद्धि ।</c>

<f id="1">शीघ्रा विशल्या च चित्र नि० ॥</f>


;p{0113}
<v><b>नागदन्त्यां हस्तिदन्ती वारुणी[^1] गजचिर्भिटी ॥ २०२ ॥</b></v>
<v><b>मृगादनी मृगेर्वारुर्मृगाक्षी[^2] तु गजस्फुटा ।
श्वेतपुष्पी मधुपुष्पी पर्वपुत्री विषौषधी ॥ २०३ ॥</b></v>


<c>नागस्य दन्ती <b>नागदन्ती</b>, तस्याम् । हस्तिनो दन्ती <b>हस्तिदन्ती</b> । वरु-
णस्येयं <b>वारुणी</b>, "तस्येदम्" [ सिद्ध० ६.३.१६० ] इत्यण्‌ । गजस्य चिर्भिटीव
<b>गजचिर्भिटी</b> ॥ २०२ ॥</c>


<c>मृगैरद्यते <b>मृगादनी</b>, "अनट्" [ सिद्ध० ५.१.१२४ ] इत्यनट् । मृगस्य
ईर्वारुरिव <b>मृगेर्वारुः</b> । मृगमक्ष्णोति <b>मृगाक्षी</b> । गजानां स्फुटा <b>गजस्फुटा</b> । श्वेतानि
पुष्पाण्यस्याः <b>श्वेतपुष्पी</b> । मधूनि पुष्पाण्यस्याः <b>मधुपुष्पी</b>, "असत्काण्डप्रान्त—"
[ सिद्ध० २.४.५६ ] इति डीः । पर्वाणां पुत्रीव <b>पर्वपुत्री</b> । विषस्य ओषधी
<b>विषौषधी</b> । दन्तीविशेषोऽयम् ॥ २०३ ॥<c>


<v><b>अपामार्गे त्वधःश[^3]ल्या किणिही खरमञ्जरी ।
धामार्गवः शैखरिको वशिरः कपिपिप्पली ॥ २०४ ॥</b></v>
<v><b>कपिवल्ली मर्कटिका शिखर्याघाट—दुर्ग्रहौ ।
प्रत्यक्पुष्पी पत्रपुष्पी केशवल्ली मयूरकः ॥ २०५ ॥</b></v>


<c>अपकृष्टः आ—समन्तान्मार्गोऽस्य <b>अपामार्गः</b>, तत्र । अधः शल्यमस्या
<b>अधःशल्या</b> । किणिनो जिहीते—याति <b>किणिही</b>, स्पर्शात् किणोत्पादनात् ।
खरा मञ्जर्योऽस्य <b>खरमञ्जरी</b> । धाम इयर्ति <b>धामार्गवः</b>, "कैरव—भैरव—" [ हैमो-
णादिसू० ५१९ ] इत्यवे निपात्यते । "अधमं मार्गं वाति न धाम अर्कति वेति
[ <b>अधामार्गवः</b> ], पृषोदरादित्वात्" इति <b>क्षीरस्वामी</b>ति । अयमपि द्‌व्‌यर्थे—<b>अधा-
मार्गवो</b>ऽपामार्गः कोशातकी च । शिखरे भवः <b>शैखरिकः</b>, "भवे" [ सिद्ध० ६.३.
१२३ ] इति इकण्‌ । "वशक् कान्तौ" उश्यते <b>वशिरः</b>, मध्यतालव्यः, "स्थविर—पिठिर—"
[ हैमोणादिसू० ४१७ ] इतीरे निपात्यते । कपीनां पिप्पली <b>कपिपिप्पली</b> ॥ २०४ ॥</c>


<c>कपीनां वल्ली <b>कपिवल्ली</b> । मर्कि सौत्रः, मर्कति मर्कटी, "दिव्यवि—"
[ हैमोणादिसू० १४२ ] इत्यटः, स्वार्थिके के <b>मर्कटिका</b>; मर्कटाः सन्त्यस्यामिति

<f id="1">णी चापि चि नि० ॥</f>
<f id="1">क्षी भुजगस्फटा । श्वेतपुष्पा मधुपुष्पा पर्वपुष्पा विषौषधिः ॥ २०३ ॥ नि० ॥</f>
<f id="3">शल्यः नि० ॥</f>


;p{0114}
वा, तेषां प्रियत्वात्, "अतोऽनेकस्वरात्‌" [ सिद्ध० ७.२.६ ] इतीकः । शिख-
रोऽस्त्यस्य <b>शिखरी</b> । आघटन्ते कपयोऽत्र <b>आघाटः</b> । दुःखेन गृह्यते <b>दुर्ग्रहः</b>;
दुष्टो ग्रहोऽस्य वा । प्रत्यञ्चि पुष्पाण्यस्याः <b>प्रत्यक्पुष्पी</b> । <b>प्रत्यक्पर्ण्यपि</b> ।
पत्राण्येव पुष्पाण्यस्य <b>पत्रपुष्पी</b> । केशानां वल्ली <b>केशवल्ली</b> । <b>केशपर्ण्यपि</b> ।
मयूरप्रतिकृति<b>र्मयुरकः</b>, "तस्य तुल्ये कः संज्ञा—प्रतिकृत्यो" [ सिद्ध० ७.१.१०८ ]
इति कः । आह च—
अपामार्गश्च शिखरी प्रत्यक्पुष्पी मयूरकः ।
अधःशल्याऽथ किणिही दुर्ग्रहः खरमञ्जरी ॥
स एवोक्तः शैखरिको मर्कटी दुरतिग्रहः ।
पत्रषुष्पी च वशिर कुटो मर्कटपिप्पली ॥
[ धन्व० वर्ग ५ श्लो० २६०—६१ ] इति ।
तथा च—
अपामार्ग शैखरिको धामार्गव—मयूरकौ ॥
प्रत्यक्पर्णी [ कीशपर्णी ] किणिही खरमञ्जरी ।
[ अमर० का० २ वर्ग ४ श्लो० ८८—८९ ] इति ।
अपामार्गनामानि । लोके तु 'आझाझाडा' इति प्रसिद्धिः ॥ २०५ ॥</c>


<v><b>आर्द्रके तु शृङ्गबेरं कटुभङ्गं कटूत्कटम् ।
शुण्ठी महौषधं विश्वा नागरं विश्वभेषजम् ॥ २०६ ॥</b></v>


<c>"अर्द गति—याचनयोः" अर्द्यते आर्द्रम्, "चि—जि—शु—सि—" [ हैमोणादिसू०
३९२ ] इति रो दीर्घश्च, आर्द्रमेव <b>आर्द्रकम्‌</b>, पुं—क्लीबलिङ्गः, तत्र । शृणाति रसनां
<b>शृङ्गबेरम्‌</b>, "शतेरादयः" [ हैमोणादिसू० ४३२ ] इति केरे निपात्यते । कटुः-
क्षारः भङ्गोऽस्य तत् <b>कटुभङ्गम्</b> । कटुषु उत्कटम् <b>कटूत्कटम्</b> । शुण्ठति—शुष्यति
<b>शुष्ठिः</b>, "किलि—पिलि—" [ हैमोणादिसू० ६०८ ] इति इः, ङ्यां <b>शुण्ठी</b> । महच्च
तदौषधं च <b>महौषधम्</b> । "विशंत्‌ प्रवेशने" विशति दोषान् <b>विश्वा</b>, स्त्री—क्लीबलिङ्गः,
निघृषि—" [ हैमोणादिसू० ५११ ] इति किद् वः । <b>नगरा</b>ख्ये देशे भवं <b>नागरम्</b>,
"भवे" [ सिद्ध० ६.३.१२३ ] इत्यण्‌, "गृत् निगरणे' न न गिरति कफ-
मिति वा, नखादित्वात् साधु , पृषोदरादित्वाद् दीर्घ । विश्वस्य भेषजं <b>विश्वभेषजम्‌</b>,
अनेकदोषजित्त्वात् । आह च—


;p{0115}
शुण्ठी महौषधं विश्वा नागरं विश्वभेषजम् ।
विश्वौषधं शृङ्गबेरं कटुभङ्गं तथाऽऽर्द्रकम् ॥
[ धन्व० वर्ग० २ श्लो० ८२ ] इति ।
शुण्ठीनामानि । लोके तु 'सूंठि' इति प्रसिद्धिः ॥ २०६ ॥</c>


<v><b>पुनर्नवायां वृ[^1]श्ची च दीर्घपत्रः शिलाटकः ।
विशाखः क्षुद्रवर्षाभूः कटिल्लः प्रावृषायणी ॥ २०७ ॥</b></v>
<v><b>शोफघ्नी च</b></v>


<c>पुनर्नवेव <b>पुनर्नवा</b>, विशेषत्वात् । "ओव्रस्चोत् छेदने" दन्त्योपान्त्योऽयम् "सस्य
श—षौ" [ सिद्ध० १.३.६१ ] इति शे "ग्रह—व्रस्च—" [ सिद्ध० ४.१.८४ ] इति
य्वृति वृश्चति <b>वृश्ची</b> । दीर्घाणि पत्राण्यस्य <b>दीर्घपत्रः</b> । शिलामटति <b>शिलाटकः</b> ।
विशाखति—व्याप्नोति <b>विशाखः</b>, अच् । क्षुद्रश्चासौ वर्षाभूश्च <b>क्षुद्रवर्षाभूः</b> ।
कटति—गच्छति <b>कटिल्लः</b>, "भिल्ला—ऽच्छभल्ल—" [ हैमोणादिसू० ४६४ ] इति ले
निपात्यते । प्रावृषि भवा <b>प्रावृषायणी</b> ॥ २०७ ॥</c>


<c>शोफं हन्ति <b>शोफघ्नी</b>, टक् । आह च—
पुनर्नवा विशाखश्च कटिल्लः शशिलाटकः ।
वृश्ची च क्षुद्रवर्षाभूर्दीर्घपत्रः, कटिल्लकः ॥
[ धन्व० वर्ग १ श्लो० २७४ ] इति ।
तथा चाऽ<b>मरः</b>—
पुनर्नवा तु शोफघ्नी [ का० २ वर्ग ४ श्लो० १४९ ] इति ।
पुनर्नवानामानि । लोके तु 'साटहडा' इति प्रसिद्धिः ।</c>


<v><b>अपरा त्वेषा क्रू[^2]रा मण्डलपत्रकः ।</b></v>
<v><b>श्वेतमूला महावर्षाभूर्वर्षा[^3]केतुरित्यपि ॥ २०८ ॥</b></v>


<c>'तुः' पुनरर्थे । 'एषा' पुनर्नवा 'अपरा' अन्या कृन्तति <b>क्रूरा</b>, "कृतेः क्रू—कृच्छ्रौ
च" [ हैमोणादिसू० ३९५ ] इति सूत्रेण "कृतैत् छेदने" इत्यस्माद् रः प्रत्ययोऽस्य
च क्रू इत्यादेशः । मण्डलाकाराणि पत्राण्यस्य मण्डलपत्रः, के <b>मण्डलपत्रकः</b> । श्वेतं
मूलमस्याः <b>श्वेतमूला</b> । महती चासौ वर्षाभूश्च <b>महावर्षाभूः</b> । वर्षाणां केतुरिव
<b>वर्षाकेतुः</b> । आह च—

<f id="1">वृश्वीरो दीर्घपत्रा शिलाटिका नि० ॥</f>
<f id="2">क्ररमण्ड नि० ॥</f>
<f id="3">वर्षकेतु नि० ॥</f>


;p{0116}
पुनर्नवाऽपरा क्रूर सद्योमण्डलपत्रक ।
श्वेतमूलो वर्षाकेतुर्महावर्षाभूरुच्यते ॥
[ धन्व० वर्ग १ श्लो० २७६ ] इति ।
एतस्या लोके 'साटहडी' इति प्रसिद्धिः ॥ २०८ ॥</c>


<v><b>ज्योतिष्मत्यां स्वर्णलता[^1]  दुर्मदा लवणाऽग्निभा ।
पारावतपदी पण्या ज्योतिष्का कटभीत्यपि ॥ २०९ ॥</b></v>


<c>ज्योतिर्विद्यतेऽस्याः <b>ज्योतिष्मती</b>, तस्याम् । स्वर्णस्य लतेव <b>स्वर्णलता</b> ।
दुष्टो मदोऽस्याः <b>दुर्मदा</b> । लुनाति जाड्यं <b>लवणा</b>, नन्द्यादित्वादनः । अग्निवद् भा—
दीप्तिरस्याः <b>अग्निभा</b> । पारावतस्येव पदा अस्या <b>पारावतपदी</b> । अत एव <b>पारा-
वतांह्रिः</b> । पणे साधुः <b>पण्या</b>, "स्तुत्या" इति <b>क्षीरस्वामी</b> । द्योतते ज्योतिः,
"द्युतेरादेश्च ज" [ हैमोणादिसू० ९९१ ] इतीस् , तदेव <b>ज्योतिष्का</b> । "कटति—
आवृणोति <b>कटभी</b>" इति <b>क्षीरस्वामी</b>, "कृ—शृ—गृ—शलि" [ हैमोणादिसू० ३२९ ]
इत्यभः । आह च—
ज्योतिष्मती तु कटभी स्यात्‌ सुवर्णलतेति च ।
ज्योतिष्का चाग्निभा सा च लवणोदा च दुर्द्दिना ॥
[ धन्व० वर्ग १ श्लो० २६७ ] इति ।
द्‌व्‌यर्थे <b>पारावतपदी</b>—काकजङ्घा ज्योतिष्मती च ।
<b>अमरो</b>ऽप्याह—
पारावांह्रि कटभी पण्या ज्योतिष्मती लता ।
[ का० २ वर्ग ४ श्लो० १५० ] इति ।
ज्योतिष्मतीनामानि । लोके तु 'मालकांगुणी' इति प्रसिद्धिः ॥ २०९ ॥</c>


<v><b>मा[^2]षपर्ण्यामार्द्रमाषा मांसमाषा महासहा ।
अश्वपुच्छी सिंहवृन्ता काम्बोजी कृष्णवृन्तिका ॥ २१० ॥</b></v>


<c>माष इव पर्णान्यस्या <b>माषपर्णी</b>, तस्याम् । आर्द्रा चासौ माषा च <b>आर्द्रमाषा</b> ।
मांसोपलक्षिता माषा <b>मांसमाषा</b> । <b>महासहे</b>ति मुद्गपर्ण्याः सहाया भिन्नेयम् । अश्व-

<f id="1">ता कङ्गुनी लव नि० ॥</f>
<f id="2">माषपर्ण्यां सूर्यपर्णी पाण्डुश्चापि महासहा । अश्वपुच्छा नि० ॥</f>


;p{0117}
पुच्छाकृतित्वाद्‌ <b>अश्वपुच्छी</b> । सिंहाकारं वृन्तमस्याः <b>सिंहवृन्ता</b> । कम्बोजदेशे
भवा <b>काम्बोजी</b> । कृष्णं वृन्तमस्याः <b>कृष्णवृन्तिका</b> । आह च—
माषपर्णी नु काम्बोजी कृष्णवृन्ता महासहा ।
आर्द्रमाषा सिंहवृन्ता मांसमाषाऽश्वपुच्छिका ॥
[ धन्व० वर्ग १ श्लो० १३६ ] इति ।
माषपर्णीनामानि । लोके तु 'माषवनी' इति प्रसिद्धिः ॥ २१० ॥</c>


<v><b>मुद्गपर्ण्या काकमु[^1]द्रा वर्णा मार्जारगन्धिका ।
शिम्बी क्षुद्रसहा ह्रासा रङ्गणी शूर्पपर्णिका ॥ २११ ॥</b></v>


<c>मुद्गस्येव पर्णान्यस्याः <b>मुद्गपर्णी</b>, तस्याम् । काकस्येव मुद्राऽस्या <b>काकमुद्रा</b> ।
यदाह—
मुद्रपर्णी तु काक[^2]मुद्रा सहेत्यपि ।
[ अमर० का० २ वर्ग ४ श्लो० ११३ ] इति ।
वर्ण्यते <b>वर्णा</b> । मार्जारस्येव गन्धोऽस्या <b>मार्जारगन्धिका</b> । शिनोति <b>शिम्बिः</b>,
"छवि—छिवि—" [ हैमोणादिसू० ७०६ ] इति वौ निपात्यते, ङ्यां <b>शिम्बी</b> ।
सहते सहा, क्षुद्रा चासौं सहा च <b>क्षुद्रसहा</b> । ह्रस्यते <b>ह्रासा</b> । रङ्गत्यवश्यं <b>रङ्गणी</b> ।
शूर्प इव पर्णान्यस्याः शूर्पपर्णी, के <b>शूर्पपर्णिका</b> । आह च—
मुद्गपर्णी क्षुद्रसहा शिम्बी मार्जारगन्धिका ।
वनजा रङ्गणी ह्रासा शूर्पपर्णी बुधै स्मृता ॥
[ धन्व० वर्ग १ श्लोक १३८ ] इति ।
तथा च—
मुद्गपर्णी क्षुद्रसहा शूर्पपर्णी कु(?तु) रङ्गणी ।
वनजा रिङ्गणी शिम्बी सिंही मार्जारगन्धिका ॥
[                                      ] इति ।
मुद्गपर्णीनामानि । लोके तु 'मुदगवनी' इति प्रसिद्धिः ॥ २११ ॥</c>

<f id="1">मुद्गा वन्या मार्जारगन्धिका । शिवा क्षुद्रसहा ह्रासी रङ्गणी सूर्यपर्णिका ॥ २११ ॥ नि० ॥</f>
<f id="2">व्याख्यासुधायां 'काकमुद्गा' इति पाठानुसारेण "ईषत् कम् 'ईषदर्थे' [ पा० ६.३.१०५ ]
इति कोः कादेश, काकेन—ईषज्जलेन मुद गच्छति 'गमश्च' [ पा० ३.२.४७ ] इति डः ।
यद्गा काका मुद्गाः—हर्षप्राप्ता यस्याम् ।" इति व्याख्यान वर्तते ॥</f>


;p{0118}
<v><b>भूम्यामलक्या[^1]मामला बहुपत्री वितुन्नकः ।
ता[^2]मलक्यज्झटाऽज्झाटा तालिका च तमालिनी ॥ २१२ ॥</b></v>


<c>भूमेरामलकी <b>भूम्यामलकी</b>, तस्याम् । आमलते <b>आमला</b>, आमलकीत्वात् ।
बहूनि पत्राण्यस्या <b>बहुपत्री</b> । वितुद्यते वितुन्नः के <b>वितुन्नकः</b> । ताम्यति <b>ताम-
लकी</b>, "कीचक—पेचक—" [ हैमोणादिसू० ३३ ] इत्यके निपात्यते । अत्‌—आश्चर्य-
कारी झटा—सङ्घातोऽस्या <b>अज्झटा</b> । "आश्चर्यकारिसङ्घाता" इति <b>क्षीरस्वामी</b> । अत्—
आश्चर्ये, अद्भुतवद् झाटः—सङ्घातोऽस्त्यस्या <b>अज्झाटा</b>, अभ्रादित्वादः । ताडयति
मालास्ताली, ड—लयोरैक्यात्‌ , स्वार्थिके के <b>तालिका</b> । तमाला सन्त्यस्याः <b>तमा-
लिनी</b> । आह च—
तामलक्युत्तमा ताली तमालं तु तमालिनी ।
वितुन्नकस्त्वज्झटा च झाटा साऽऽमलकीति च ॥
[ धन्व वर्ग ३ श्लो० ८४ ] इति ।
भूम्यामलकीनामानि । लोके तु 'भुइंआमली' इति प्रसिद्धि ॥ २१२ ॥</c>


<v><b>हरिद्रायां वर्णवती काञ्चनी वरवर्णिनी ।
निशाख्या रजनिर्गौरी पीतिका मेहघातिनी ॥ २१३ ॥</b></v>
<v><b>वेश्या विटप्रिया[^3] पिङ्गा[^4] हरिता च तरिङ्गणी ।</b></v>


<c>हरि—पीतवर्णं द्राति—गच्छति <b>हरिद्रा</b>, तस्याम् । वर्णो विद्यतेऽस्या <b>वर्णवती</b> ।
काञ्चनवर्णत्वात् <b>काञ्चनी</b> वर्णेन पीतेयम् । वरो वर्णोऽस्त्यस्या <b>वरवर्णिनी</b> ।
निशाया आख्या अस्या <b>निशाख्या</b>, रात्रिपर्यायेत्यर्थ । "रञ्जीं रागे" रज्यते अनया
<b>रजनिः</b>, "रञ्जेः कित्" [ हैमोणादिसू० ६८१ ] इति किदनिः । <b>गौरी</b> वर्णेन ।
पीतो वर्णोऽस्त्यस्याः <b>पीतिका</b>, "अतोऽनेकस्वरात्" [ सिद्ध० ७.२.६ ] इतीकः ।
मेहस्य-प्रमेहस्य घातिनी <b>मेहघातिनी</b> ॥ २१३ ॥</c>


<c>वेश्येव <b>वेश्या</b> । अत एव विटाना प्रिया <b>विटप्रिया</b> । <b>पिङ्गा हरिता<b> च
वर्णेन । तरङ्गाः सन्त्यस्यां <b>तरङ्गिणी</b> । आह च—
हरिद्रा पीतिका पिङ्गा[^5] रजनी रञ्जनी निशा ।
गौरी वर्णवती पीता हरिता वरवर्णिनी ॥

<f id="1">क्याममला बहुपुत्रा वितुन्नक । तामलक्युज्झटा ज्ञायतालिका नुन्नमालिनी ॥ २१२ ॥ नि० ॥</f>
<f id="2">"अथ वितुन्नकः ॥ झटाऽमलाऽज्झटा ताली शिवा तामलकीति च । "इत्यमरः [ का० २ वर्ग ४
श्लो० १२६-२७ ] ॥</f>
<f id="3">या पीता तथा हट्टविलासिनी । नि० ॥</f>
<f id="4">,<f id="5">पिण्डा प्रतौ पाठः ॥</f>


;p{0119}
हलदी हलना श्रेष्ठा ज्ञेया वर्णविलासिनी ।
विषघ्नी च जयन्ती च दीर्घरक्ता सुरङ्गिणी ॥
[ धन्व० वर्ग १ श्लो० ५४-५५ ] इति ।
हरिद्रानामानि । लोके तु <b>'हलद्र'</b> इति प्रसिद्धिः ।</c>


<v><b>प्र[^1]पुनाटे तु दद्रुघ्नश्च[^2]क्रहश्चक्रमर्दकः ॥ २१४ ॥</b></v>
<v><b>मेषाक्षो मेषकुसुमः पद्माटैडगजावपि ।</b></v>


<c>प्रपुणति प्रपुनाति वा <b>प्रपुनाटः</b>, "कपाट—" [ हैमोणादिसू० १४८ ] इत्याटे
निपात्यते, तत्र । दद्रुं हन्ति <b>दद्रुघ्नः</b> । चक्राणि—दद्रुमण्डलानि हन्ति <b>चक्रहः</b>, "क्व-
चित्" [ सिद्ध० ५.१.१७१ ] इति डः । चक्राणि मृद्नाति <b>चक्रमर्दकः</b> ॥ २१४ ॥</c>


<c>मेषवद् अक्षीण्यस्य <b>मेषाक्षः</b> उरणाक्ष । मेषाकाराणि कुसुमान्यस्य <b>मेष-
कुसुमः</b> । पद्मवद् आटयति <b>पद्माटः । एडवन्मेषाकृतित्वाद् गज्यते—शब्द्यते <b>एडगजः ।
आहुश्च—
चक्रमर्दः स्मृतश्चक्री प्रपुनाटश्च नामतः ।
एकरेणो दद्रुहरो मेषाक्षैडगजावपि ॥
[                            ] इति ।
तथा च—
चक्रमर्दस्त्वेडगजो मेषाक्षाऽण्डगजः स्मृतः ।
प्रपुनाटः प्रपुनटश्चक्री त्वाऽऽवर्तक स च ॥
[ धन्व० वर्ग० ४ श्लो० ५ ] इति ।
[प्रपुनाटनामानि] । एतस्य लोके 'पमाड' इति प्रसिद्धिः ।</c>


<v><b>मुण्ड्यां मुण्डनिका भिक्षुः श्रावणी जीवबोधनी ॥ २१५ ॥</b></v>
<v><b>श्रवणा श्रवणशीर्षा प्रव्रजिता तपस्विनी ।</b></v>


<c>मुण्ड्यते <b>मुण्डी</b>, तस्याम्‌ । मुण्डनं विद्यतेऽस्याः <b>मुण्डनिका</b>, "अतोऽनेकस्वरात्‌"
[ सिद्ध० ७.२.६ ] इतीकः । भिक्षणशीला <b>भिक्षुः</b>, "सन् भिक्षा—" [ सिद्ध०
५.२.३३ ] इत्युः । श्रवणानामियं <b>श्रावणी</b>, "तस्येदम्‌" [ सिद्ध० ६.३.१६० ]
इत्यण्‌ । जीवान् बोधयति <b>जीवबोधनी</b> ॥ २१५ ॥</c>

<f id="1">प्रपुन्नाटे नि० ॥</f>
<f id="2">श्चक्राकश्चक्र नि० ॥</f>


;p{0120}
<c>श्रूयते <b>श्रवणा</b>, "तृ—कृ—शृ—" [ हैमोणादिसू० १८७ ] इत्यणः । श्रवणानां शीर्ष-
मिव <b>श्रवणशीर्षा</b> । प्रव्रियते (? प्रव्रज्यते) <b>प्रव्रजिता</b> । तपो विद्यतेऽस्याः <b>तपस्विनी</b> ।
आह च—
श्रावणी स्यान्मुण्डनिका भिक्षुः श्रवणशीर्षिका ।
श्रवणाह्वा प्रव्रजिता परिव्राजी तपोधना ॥
[ धन्व० वर्ग १ श्लो० १५९ ]
श्रावणी श्राविता पूर्वं <b>गालवे</b>न महात्मना ।
<b>आत्रेय</b>स्यैषिका चोक्ता छिन्नग्रन्थनिका च सा ।
[                              ] इति ।
मुण्डीनामानि । लोके तु 'मोडथेरी' इति प्रसिद्धि ।</c>


<v><b>महाश्रावणिकायां तु[^1] व्यथा कदम्बपुष्पिका ॥ २१६ ॥</b></v>
<v><b>ग्रन्थिका लोच[^2]नीया च छिन्नग्रन्थनिकाऽपि च ।</b></v>


<c>महती चासौ श्रावणिका च <b>महाश्रावणिका</b>, तस्याम् । व्यथते इति <b>व्यथा</b> ।
कदम्बस्येव पुष्पाण्यस्याः कदम्बपुष्पी, के <b>कदम्बपुष्पिका</b> ॥ २१६ ॥</c>


<c>ग्रन्थिरत्रास्ति <b>ग्रन्थिका</b>, व्रीह्यादित्वादिक । लोच्यते इति <b>लोचनीया</b> ।
छिन्ना चासौ ग्रन्थनिका च <b>छिन्नग्रन्थनिका</b> । आह च—
महाश्रावण्यथाऽन्या तु लोचनीया तथाऽपग ।
कदम्बपुष्पिका चोक्ता छिन्नग्रन्थनिका च सा ॥
[ धन्व० वर्ग १ श्लो० १६० ] इति ।
एतस्या लोके 'महामुण्डी' इति प्रसिद्धिः ।</c>


<v><b>बाकुच्यां स्यात् कालमेषी दुर्गन्धा कुष्ठनाशनी ॥ २१७ ॥</b></v>
<v><b>पूतिपर्णी मोमराजी सुवल्ली सोमवल्लिका ।
अवल्गुजः कृ[^3]ष्णफलीन्दुलेखा पूतिफल्यपि ॥ २१८ ॥</b></v>


<c>"वातं सङ्कोचयति" इति वचनाद्‌ <b>बाकुची</b>, पृषोदरादित्वात्‌, तस्याम् । कालेन
मिष्यते—शद्यते (? शब्द्यते) <b>कालमेषी</b>, कृष्णफलत्वात् । दुष्टो गन्धोऽस्या <b>दुर्गन्धा</b> । कुष्ठं
नाशयति <b>कुष्ठनाशनी</b> ॥ २१७ ॥</c>


<c>पूतीनि पर्णान्यस्याः <b>पूतिपर्णी</b>, "पाक—कर्ण—पर्ण—" [ सिद्ध० २.४.५५ ] इति
ङीः । सोमेन—आह्लादनेन राजते <b>सोमराजी</b> । शोभना वल्ली <b>सुवल्ली</b> । सोमस्य

<f id="1">त्वव्यथा नि० ॥</f>
<f id="2">लोभनीया नि० ॥</f>
<f id="3">कृष्णफला दुर्लेखा नि ॥</f>


;p{0121}
वल्लिका <b>सोमवल्लिका</b> । अवल्गोः—अरम्याज्जातो <b>अवल्गुजः</b> । कृष्णानि फलान्यस्याः
<b>कृष्णफली</b> । इन्दोर्लेखेव <b>इन्दुलेखा</b> । पूतिः फलेषु अस्याः <b>पूतिफली</b>, "पाक—कर्ण—
पर्ण—पुष्प—फल—मूल—वालोत्तरपदाच्च" इति <b>पाणिनीय</b> [ ४.१.६४ ] सूत्रेण ङीष्‌ ।
यदाह—
अवल्गुजः सोमराजी सुवल्लिः सोमवल्लिका ॥
कालमेषी कृष्णफला बाकुची पूतिफल्यपि ।
[ अमर० का० २ वर्ग ४ श्लो० ९५-९६ ] इति ।
तथा च—
बाकुची सोमराजी च सोमवल्ली सुवल्ल्यपि ।
अवल्गुजः कृष्णफली सैव पूतिफली मता ॥
चन्द्रलेखेन्दुलेखा च शशिलेखा च सा मता ।
पूतिपर्णी कालमेषी दुर्गन्धा कुष्ठनाशनी ॥
[ धन्व० वर्ग १ श्लो० १६५-६६ ] इति ।
बाकुचीनामानि । लोके तु 'बाबची' इति प्रसिद्धिः ॥ २१८ ॥</c>


<v><b>रास्नायां श्रेयसी रस्या रसनाऽतिरसा रसा ।
एलापर्णी गन्धमूला सुवहा मारुतापहा ॥ २१९ ॥</b></v>


<c>रसत्यनया रस्यते वा <b>रास्ना</b>, "रसेर्वा" [ हैमोणादिसू० २६० ] इति विकल्पेन
णित् नः, तस्याम् । <b>श्रेयसी</b> श्रेष्ठा । रस्यते इति <b>रस्या</b> । रस्यते <b>रसना</b> । रसम-
तिक्रान्ता <b>अतिरसा</b> । रस्यते <b>रसा</b> । एलावत्‌ पर्णान्यस्याः <b>एलापर्णी</b>, "पाक—
कर्ण—पर्ण" [ सिद्ध० २.४.५५ ] इति ङीः । गन्धो मूलेऽस्या <b>गन्धमूला</b> ।
सुष्ठु वहति <b>सुवहा</b> । मारुतमपहन्ति <b>मारुतापहा</b> । आह च—
रास्ना युक्तरसा रस्या श्रेयसी रसना रसा ।
सुगन्धमूलाऽतिरसा सैव युक्तरसा स्मृता ॥
[ धन्व० वर्ग १ श्लो० २७० ] इति ।
रास्नानामानि । लोके तु 'राठ' इति प्रसिद्धिः ॥ २१९ ॥</c>


<v><b>नाकुल्यां सर्पगन्धा[^1] सुगन्धा चीरितपत्रिका ।</b></v>

<f id="1">न्धा तु सुगन्धा वारिपत्रका नि० ।</f>


;p{0122}
<c>नकुलानामियं <b>नाकुली</b>, प्रियत्वात्, "तस्येदम्" [ सिद्ध० ६.३.१६० ] इत्यण्‌,
तस्याम् । सर्प इव गन्धोऽस्या <b>सर्पगन्धा</b> । शोभनो गन्धोऽस्याः <b>सुगन्धा</b> । चीरितानि
पत्राण्यस्याः <b>चीरितपत्रिका</b> । यदाह—
नाकुली सुरसा[^1] नागसुगन्धा गन्धनाकुली ॥
नकुलेष्टा भुजङ्गाक्षी छत्राकी सुवहा च सा ।
[ अमर० का० २ वर्ग ४ श्लो० ११४-१५ ] इति ।
नाकुलीनामानि । लोके तु 'नउली' इति प्रसिद्धि ।</c>


<v><b>गन्धनाकुलिकायां तु सर्पाक्षी विष[^2]मर्दनी ॥ २२० ॥</b></v>
<v><b>महासुगन्धा सुवहा छत्राकी नकुलप्रिया ।</b></v>


<c>गन्धोपलक्षिता नाकुलिका <b>गन्धनाकुलिका</b>, तस्याम् । सर्पस्येव अक्षीण्यस्या
<b>सर्पाक्षी</b> । विषं मृद्‌नाति <b>विषमर्दनी</b> ॥ २२० ॥</c>


<c>महती चासौ सुगन्धा च <b>महासुगन्धा</b> । सुष्ठु वहति <b>सुवहा</b> । छत्रमकति—
याति <b>छत्राकी</b> छत्राभपत्रा । नकुलाना प्रिया <b>नकुलप्रिया</b> । आह च—
अन्या महासुगन्धा तु सुवहा गन्धनाकुली ।
सर्पाक्षी नकुलेष्टा च छत्राकी विषमर्दनी ॥
[ धन्व० वर्ग ४ श्लो० १०५ ] इति ।
एतस्या लोके 'गन्धनउली' इति प्रसिद्धिः । नाकुलीभेदोऽयम् ।</c>


<v><b>कुठेरके त्वर्जकः स्यात् क्षुद्रपत्रः क[^3]ठिञ्जरः ॥ २२१ ॥</b></v>
<v><b>वैकुण्ठस्तीक्ष्णगन्धश्च</b></v>


<c>कुठिः सौत्रः, कुण्ठति कुठेरः, "कु—गु—पति—कथि—" [ हैमोणादिसू० ४३१ ]
इति किद्‌ एरः प्रत्ययः, स्वार्थिके के <b>कुठेरकः</b>, तत्र । अर्जयति <b>अर्जकः</b>, णकः ।
क्षुद्राणि पत्राण्यस्य <b>क्षुद्रपत्रः</b> । कठिनं जारयति <b>कठिञ्जरः</b>, पृषोदरादित्वात् ॥ २२१ ॥</c>


<c>? अयं <b>वैकुण्ठः</b>, "तस्येदम्‌" [ सिद्ध० ६.३.१६० ] इत्यण्‌ ।
तीक्ष्णो गन्धोऽस्य <b>तीक्ष्णगन्धः</b> ।</c>

<f id="1">सा रास्ना सुग इति अमरकोशे पाठ ॥</f>
<f id="2">विषमर्दिनी नि० ॥</f>
<f id="3">कुठिञ्जर नि० ॥</f>


;p{0123}
<v><b>द्वितीयो वटपत्रकः ।
पर्णासो विल्वगन्धश्च</b></v>


<c>'द्वितीयः' अपरः कुठेरकः वटपत्राणीव पत्राण्यस्य [ वटपत्र, के ] <b>वटपत्रकः</b> । पर्णैः
असति—दीप्यते <b>पर्णासः</b> । बिल्व इव गन्धोऽस्य <b>बिल्वगन्धः</b> ।</c>


<v><b>स तु कृष्णः क[^1]रालकः ॥ २२२ ॥</b></v>
<v><b>का[^2]लतालः कृष्णमल्ली मालुकः कृष्णमालुकः ।</b></v>


<c>'तु' पुनरर्थे । 'सः' कुठेरकः 'कृष्णः' श्यामः करोति करालः, "ऋ—कृ—मृ—"
[ हैमोणादिसू० ४७५ ] इत्यालः, स्वार्थिके के <b>करालकः</b> ॥ २२२ ॥</c>


<c>कालं ताडयति <b>कालतालः</b>, ऋफिडादित्वाल्लत्वम् । कृष्णा चासौ मल्ली च
<b>कृष्णमल्ली</b> । मलत <b>मालुकः</b>, "कञ्चुकांशुक" [ हैमोणादिसू० ५७ ] इत्युके निपा-
त्यते । कृष्णश्चासौ मालुकश्च <b>कृष्णमालुकः</b> । आह च—
कुठेरकस्तु वैकुण्ठः क्षुद्रपत्रोऽर्जकः सितः ।
वटपत्र कुठेरोऽन्यः पर्णासो बिल्वगन्धकः ॥
कुठेरकस्तृतीयोऽन्यो मालुक कृष्णमालुकः ।
कृष्णार्जक कालतालः करालः कृष्णमल्लिकः ।
[ धन्व० वर्ग ४ श्लो० ५४, ५६ ] इति ।
त्रयोऽपि कुठेरकभेदाः । एषां लोके 'आजऊ' इति प्रसिद्धिः ।</c>


<v><b>तुलस्यां सुरसा[^3]ऽऽपीता राक्षसी बहुमञ्जरी ॥ २२३ ॥</b></v>
<v><b>ग्रा[^4]म्या गौरी शक्रपत्नी भूतघ्नी देवदुन्दुभिः ।</b></v>


<c>'तुलण्‌ उन्माने' तोल्यते <b>तुलसी</b>, "फनस—" [ हैमोणादिसू० ५७३ ]
इत्यसे निपात्यते । शोभनो रसोऽस्याः <b>सुरसा</b> । आपीयते रसोऽस्याः <b>आपीता</b> ।
रक्षसामियं <b>राक्षसी</b> । बह्व्यः मञ्जर्योऽस्याः <b>बहुमञ्जरी</b> ॥ २२३ ॥</c>


<c>ग्रामे भवा <b>ग्राम्या</b>, "भवे" [ सिद्ध० ६.३.१२३ ] इति यः; ग्रामे
साध्वी वा, 'तत्र साधौ' [ सिद्ध० ७.१.१५ ] इति यः । गूयते <b>गौरी</b>, "खुर—क्षुर—"
[ हैमोणादिसू० ३९६ ] इति रे निपात्यते । शक्रस्य पत्नीव <b>शक्रपत्नी</b> । भूतानि हन्ति
<b>भूतघ्नी</b> । देवानां दुन्दुभिरिव <b>देवदुन्दुभिः</b> । आह च—

<f id="1">सरालकः नि० ॥</f>
<f id="2">काकतालः नि० ॥</f>
<f id="3">सा प्रेतराक्षसी नि० ॥</f>
<f id="4">यस्या गौरी नि० ॥</f>


;p{0124}
सुरसा तुलसी ग्राम्या तुलसी बहुमञ्जरी ।
आपीता राक्षसी गौरी भूतघ्नी देवदुन्दुभिः ॥
[ धन्व० वर्ग ४ श्लो० ५० ] इति ।
तुलसीनामानि । लोके तु 'तुलछी' इति प्रसिद्धिः ।</c>


<v><b>फणिज्ज[^1]के मरिचकः खरपत्रोऽल्पपत्रकः ॥ २२४ ॥</b></v>
<v><b>मरूबको मरुबको जम्भीरो मारुतः फणी ।</b></v>


<c>फणाभवर्णत्वाद् देश्यः <b>फणिज्जकः</b>, तत्र । म्रियते अनेन मरिचः, "मृ—त्रपि-
भ्यामिचः" [ हैमोणादिसू० ११७ ] इति इचः प्रत्ययः, स्वार्थिके के <b>मरिचकः</b> ।
खराणि पत्राण्यस्य <b>खरपत्रः</b> । अल्पं—तुच्छं पत्रमस्य अल्पपत्रः, के <b>अल्पपत्रकः</b> ॥ २२४ ॥</c>


<c>मरौ बक इव <b>मरूबकः</b>, पृषोदरादित्वाद्‌ दीर्घः; पक्षे <b>मरूबकः</b> । "जमू
अदने" जम्यते <b>जम्भीरः</b>, "जम्भीरा—ऽऽभीर—" [ हैमोणादिसू० ४२२ ] इतीरे
निपात्यते । <b>जम्बीरो</b>ऽपि । मरुदेव <b>मारुतः</b>, प्रज्ञादित्वादण् । फणाः सन्त्यस्य
<b>फणी</b> । आह च—
जम्बीरः खरपत्रश्च फणी चोक्तः फणिज्जकः ।
मरूबको मरुबको मरुन्मरिचकस्तथा ॥
[ धन्व० वर्ग ४ श्लोक० ५२ ] इति ।
मरुबकनामानि । लोके तु 'मरुअउ' इति प्रसिद्धिः ।</c>


<v><b>त्रा[^2]यमाणायां त्रायन्ती कृतत्राणाऽद्रिसानुजा ॥ २२५ ॥</b></v>
<v><b>वार्षिकं बदरा घृष्टिर्वाराही बलभद्रिका ।
बलदेवा[^3] जुहूस्त्राणा विष्वक्सेनप्रियाऽपि च ॥ २२६ ॥</b></v>


<c>त्रायते <b>त्रायमाणा</b>, तस्याम् । "आत्मनेपदमनित्यम्" इति न्यायात्‌ शतृप्रत्यये
<b>त्रायन्ती</b> । कृतं त्राणमनया <b>कृतत्राणा</b> । अद्रिसानौ जाता <b>अद्रिसानुजा</b> ॥ २२५ ॥</c>


<c>वर्षासु भवं <b>वार्षिकम्‌</b> । 'बद स्थैर्ये' बदति <b>बदरा</b> "ऋच्छि—चटि—वटि—" [ हैमो-
णादिसू० ३९७ ] इत्यरः । घृष्यतेऽनया <b>घृष्टिः</b>, "स्त्रियां क्तिः" [ सिद्ध० ५.३.९१ ]
इति क्तिः । वराहस्येयं <b>वाराही</b>, "तस्येदम्" [ सिद्ध० ६.३.१६० ] इत्यण्‌ ।

<f id="1">ज्जके प्रस्थपुष्प खरपत्रोऽत्रपत्रकः नि० ॥</f>
<f id="2">त्रायन्ती त्रायमाणायां कृतत्राणाऽङ्घ्निसानुजा नि० ॥</f>
<f id="3">वा सुत्राणा नि० ॥</f>


;p{0125}
बलेन भद्रमस्याः बलभद्रा, स्वार्थिके के <b>बलभद्रिका</b> । बलेन दीव्यति <b>बलदेवा ।
जुहत्यनया <b>जुहूः, "दिद्युदृदृद्—" [ सिद्ध० ५.२.८३ ] इति क्विपि साधुः ।
त्रायते स्म <b>त्राणा, "ऋ—ह्री—घ्रा—" [ सिद्ध० ४.२.७६ ] इति क्तस्य नत्वम् । विष्व-
क्सेनस्य प्रिया <b>विष्वक्सेनप्रिया । आह च—
त्रायमाणा कृतत्राणा त्रायन्ती त्रायमाणिका ।
बलभद्रा बलदेवा वार्षिकं गिरिसानुजा ॥
[ धन्व० वर्ग १ श्लो० २५४ ] इति ।
त्रायमाणानामानि । लोके तु 'त्रायमाण' इति प्रसिद्धिः ॥ २२६ ॥</c>


<v><b>यवासके धन्वयासो यासो धन्वयवासकः ।
वी[^1]रमूलो दीर्घमूलो बालपत्रो मरूद्भवः ॥ २२७ ॥</b></v>
<v><b>अ[^2]धिकण्टकः कुनाशस्ताम्रमूली प्रतोदनी ।
दुःस्पर्शा कच्छुराऽनन्ता समुद्रान्ता दुरालभा ॥ २२८ ॥</b></v>


<c>"युक् मिश्रणे" यौति यबास, "यु—बलिभ्याभास" [ हैमोणादिसू० ५७४ ]
इत्यासः, स्वार्थिके के <b>यवासकः, तत्र । <b>धन्वयासो</b> मरूद्भवत्वात् । याति—प्रसरति
<b>यासः, "मा—वा—वद्यमि—" [ हैमोणादिसू० ५६४ ] इति बहुवचनात् सः । धन्वनो
यवासको <b>धन्वयवासकः । वीरं मूलमस्य <b>वीरमूलः । दीर्घं मूलमस्य <b>दीर्घमूलः ।
बाल इव पत्राण्यस्य <b>बालपत्रः । मरुषु उद्भवति <b>मरूद्भवः ॥ २२७ ॥</c>


<c>अधिकानि कण्टकान्यस्य <b>अधिकण्टकः । कुं—पृथ्वीं नाशयति <b>कुनाशः,
कण्टकित्वात् । ताम्रं मूलमस्या<b>स्ताम्रमूली । प्रतोद्यते <b>प्रतोदनी । दुष्टः स्पर्शोऽस्याः
<b>दुःस्पर्शा । कच्छुरोगं राति—ददाति <b>कच्छुरा, पृषोदरादित्वात् । नास्ति अन्तोऽस्या
<b>अनन्ता । अत एव <b>समुद्रान्ता च, दूरव्याप्तेः । कृच्छ्रेण लभ्यते—स्पृश्यते <b>दुरा-
लभा</b> । आह च—
यासो यवासकोऽनन्ता बालपत्रोऽधिकण्टकः ।
वीरमूलः समुद्रान्ता दीर्घमूलो मरूद्भवः ॥
धन्वयासो दुरालम्भा ताम्रमूली च कच्छुरा ।
दुरालभा च दुःस्पर्शा यासो धन्वयवासकः ॥
[ धन्व० वर्ग १ श्लो० २२, २० ] इति ।

<f id="1">दूरमूलो नि० ॥</f>
<f id="2">कुनाशकोऽधिष्टकण्टस्ताम्रमूली प्रचोदनः । दुःस्पर्शः क नि० ॥</f>


;p{0126}
[ यवासकनामानि ] । एतस्य लोके 'जवासउ' इति प्रसिद्धिः । <b>धन्वन्तरिस्तु</b>
भेदमाह—धन्वयास इत्यादिकस्य लोके 'धमासउ' इति प्रसिद्धिरिति ॥ २२८ ॥</c>


<v><b>किराततिक्ते कैरातो रामसेनः किरातकः ।
अनार्यतिक्तको हैमो भूनिम्बः काण्डतिक्तकः ॥ २२९ ॥</b></v>


<c><b>किरात</b>देशे भवस्तिक्तो रसः <b>किराततिक्तः</b>, तत्र । किरातदेशे भवः <b>कैरातः</b> ।
रामा सेनाऽस्य <b>रामसेनः</b> । किरति रोगान् किरात "कृ—वृ—कल्यलि—" [ हैमोणा-
दिसू० २०९ ] इत्यातक्‌, स्वार्थिके के <b>किरातकः</b> । अनार्यस्य तिक्त अनार्य-
तिक्तः, के <b>अनार्यतिक्तकः</b> । हिमस्यायं <b>हैमः</b>, "तस्येदम्" [ सिद्ध० ६.३.१६० ]
इत्यन्‌ शीतलत्वात् । भुवि निम्ब इव <b>भूनिम्बः</b> । काण्डः—कुत्सितश्चासौ तिक्तश्च
काण्डतिक्तः, के <b>काण्डतिक्तकः</b> । आह च—
किराततिक्तको हैमः काण्डतिक्त किरातक ।
भूनिम्बोऽनार्यतिक्तश्च कैरातो रामसेनक ॥
कैडर्य पिचुमन्दश्च निम्बो रिष्टो वरत्वच ।
छर्दनो हिङ्गुनिर्यास प्रियमालश्च पर्वतः ॥
नेपालः कथितश्चान्यो जात्यश्चैष ज्वरान्तक ।
नाडीतिक्तोऽर्द्धतिक्तश्च निद्रारिः सन्निपातहा ॥
[ धन्व० वर्ग १ श्लो० ३३-३५ ] इति ।
किरातनामानि । लोके तु 'किरायता' इति प्रसिद्धिः ॥ २२९ ॥</c>


<v><b>कुष्ठे तु पाकलं रामं वानीरं वाप्यमुत्पलम् ।
वानीर[^1]जं पारिभव्यं कौरव्यं व्याधिनामकम् ॥ २३० ॥</b></v>


<c>कुष्णाति <b>कुष्ठम्‌</b>, "कुषेर्वा" [ हैमोणादिसू० १६४ ] इति विकल्पेन कित् ठः,
पुं—क्लीबलिङ्गः, तत्र । <b>पाकलं</b> व्याधित्वात्, पाकं लाति वा, "क्वचित्" [ सिद्ध०
५.१.१७१ ] इति डः । रमते <b>रामम्</b>, "वा ज्वलादि—" [ सिद्ध० ५.१.६२ ]
इति णः, क्लीबलिङ्गः । "वन सम्भक्तौ" वन्यते <b>वानीरम्‌</b>, "वनि—वपिभ्यां णित्‌"
[ हैमोणादिसू० ४२१ ] इति णिदीरः । वाप्या भवं <b>वाप्यम्</b>, "भवे" [ सिद्ध०
६.३.१२३ ] इति यः । व्याप्यमित्येके । उत्पलं दाहहृत्त्वात्, उत्पलपुष्पत्वाद्वा ।

<f id="1">रम वापिभाव्यं कौरवं नि० ॥</f>


;p{0127}
वानीरे जातं <b>वानीरजम्</b> । पारिषु—तोयाशयेषु भवति <b>पारिभव्यम्</b>, "भव्य—गेय—" [ सिद्ध०
५.१.७ ] इति साधुः । कुरौ भवं <b>कौरव्यम्</b>, पृषोदरादित्वात् । व्याधेर्नामास्य
<b>व्याधिनामकम्</b> । <b>यदमरः</b>—
व्याधिः कुष्ठं पारिभव्यं व्याप्यं पाकलमुत्पलम् ।
वाप्यं वानीरजं रामं कौबेरं पारिभव्यकम् ॥
[ का० २ वर्ग ४ श्लो० १२६ ] इति ।
तथा च—
कुष्ठं रोगो गदो व्याधिरुत्पलं पाकलं रुजा ।
[ धन्व० वर्ग ३ श्लो० ४९ ] इति ।
कुष्ठनामानि । लोके तु 'उपलोठ' इति प्रसिद्धिः ॥ २३० ॥</c>


<v><b>वालके जल—केशाख्यं बर्हिष्ठं दीर्घरोमकम् ।
ह्रीबेरोदीच्य वज्राणि पिङ्गमाचमनं क[^1]चम् ॥ २३१ ॥</b></v>


<c>"वाडृड् आप्लावे" वाडते वालम्‌, ऋफिडादित्वाद्‌ डस्य लः; वलति वा, "वा
ज्वलादि—" [ सिद्ध० ५.१.६२ ] इति ण, स्वार्थिके के <b>वालकम्‌</b>, पुं—क्लीबलिङ्गः, तत्र ।
'जल—केशाख्यम्' इति जल—केशयोराख्या—नामाऽस्य <b>जलाख्यं केशाख्यं</b> च, तेन
<b>नीरं</b> <b>वारी</b>त्यादि, <b>केश</b> इत्यादि । बर्हते—वर्धते <b>बर्हिष्ठम्‌</b>, "पष्ठैधिठादयः" [ हैमोणा-
दिसू० १६६ ] इति ठे निपात्यते । दीर्घाणि रोमाण्यस्य <b>दीर्घरोमकम्</b> । जिह्रे-
तीव <b>ह्रीबेरम्</b>, "शतेरादय" [ हैमोणादिसू० ४३२ ] इति केरे निपात्यते । उदीचि
भवं <b>उदीच्यम्</b> । "वज गतौ" वजति <b>वज्रम्</b>, "भी—वृधि—" [ हैमोणादिसू० ३८७ ]
इति रः, पुं—क्लीबलिङ्गः । पीयते <b>पिङ्गम्</b>, "स्फुलि—कलि—" [ हैमोणादिसू० १०२ ] इतीङ्गक्‌ ।
"चमू अदने" आचम्यते <b>आचमनम्</b> । "कचि बन्धने" कचते <b>कचम्</b>, अच्‌ । आ<b>हा-
मरः</b>—
वालं ह्रीबेर—बर्हिष्ठोदीच्यं केशा—ऽम्बुनाम च ।
[ का० २ वर्ग ४ श्लो० १२२ ] इति ।
तथा च—
वालकं वारि तोयं च ह्रीबेरं जलमम्बु च ।
केशं वज्रमुदीच्यं च पिङ्गमाचमनं कचम् ॥
[ धन्व० वर्ग १ श्लो० ४७ ] इति ।

<f id="1">रुचम्‌ नि० ॥</f>


;p{0128}
ह्रीबेरनामानि । लोके तु 'वालउ' इति प्रसिद्धिः ॥ २३१ ॥</c>


<v><b>शट्यां पलाशः षड्ग्रन्था ग[^1]न्धोली हिमजा वधूः ।
कर्चूरः सुव्रता गन्धमूली पृथु[^2]पलाशिका ॥ २३२ ॥</b></v>


<c>"शट रुजा—विशरण—गत्यवसादनेषु" शटति <b>शटी</b>, अचि ङीः । केचित्
षटीति मूर्द्धन्यादिमाहुः, शढीत्यपि, तस्याम् । पलाशा सन्त्यस्य <b>पलाशः</b>, अभ्रा-
दित्वादः । षड् ग्रन्थयोऽस्या <b>षड्ग्रन्था</b> । गन्धयति—अर्दयति <b>गन्धोली</b>, "पिञ्छोल—
कल्लोल—" [ हैमोणादिसू० ४९५ ] इत्योले निपात्यते । हिमे जाता <b>हिमजा</b> ।
उह्यते <b>वधूः</b>, "वहेर्ध्‌ च" [ हैमोणादिसू० ८३२ ] इत्यूः । करोति <b>कर्चूरः</b>, "सिन्दूर—
कर्चूर—" [ हैमोणादिसू० ४३० ] इत्यूरे निपात्यते । शोभनो(?नं) व्रतो(?तम)ऽस्या
<b>सुव्रता</b> । गन्धयुक्तं मूलमस्या <b>गन्धमूली</b> । पृथ्वी चासौ पलाशिका च <b>पृथुपला-
शिका</b> । आह च—
शटी षटी पलाश स्यात्‌ ज्ञेया पृथुपलाशिका ।
सुगन्धमूला गन्धोली षड्ग्रन्था सुव्रता वधू ॥
[ धन्व० वर्ग १ श्लो० ६१ ] इति ।
शटीनामानि । लोके तु 'शढि' इति प्रसिद्धि ॥ २३२ ॥</c>


<v><b>एलावालुके त्वैलेयं वालुकं हरिवालुकम् ।
सुगन्ध्यालुकमेल्वा[^3]लं दुर्वर्णं प्रसरं दृढम् ॥ २३३ ॥</b></v>


<c>एलावद् वलते <b>एलावालुकम्</b>, "कञ्चुकाशुक—" [ हैमोणादिसू० ५७ ] इत्युके
साधुः, तत्र । एलाया इदम् <b>ऐलेयम्</b>, "तस्येदम् [ सिद्ध० ६.३.१६० ] इत्येयण्‌ ।
वलते <b>वालुकम्</b>, "कञ्चुकांशुक—" [ हैमोणादिसू० ५७ ] इत्युके साधु । हरि—पिङ्गं
वालुकं <b>हरिवालुकम्</b> । शोभनो गन्धोऽस्येति <b>सुगन्धि</b>, "सु—पूत्युत्सुरभेर्गन्धादिद्‌ गुणे"
[ सिद्ध० ७.३.१४४ ] इति समासान्त इत् । "ऋंक्‌ गतौ" इयर्त्ति आलु, "ऋं प्रापणे
च" ऋच्छति वा "ऋ—तृ—शृ—" [ हैमोणादिसू० ७२७ ] इति णिदुः रकारस्य लत्वं
च, स्वार्थिके के <b>आलुकम्</b> । पृषोदरादित्वाद्‌ दीर्घे <b>आलूक</b>मपि । एलावद्‌ वलते
<b>एल्वालम्</b>, पृषोदरादित्वात्‌ । दुष्टो वर्णोऽस्य <b>दुर्वर्णम्</b> । प्रसरति—वर्धते <b>प्रसरम्</b> । <b>दृढं</b>
स्थिरम् । आह च—
एलावालुकमालूकं वालुकं हरिवालुकम् ।

<f id="1">गन्धाली नि० ॥</f>
<f id="2">थुफला नि० ॥</f>
<f id="3">ल्वालु दु नि० ॥</f>


;p{0129}
एल्वालकं कपित्थं च दुर्वर्णं प्रसरं दृढम् ॥
[ धन्व० वर्ग ३ श्लो० ७६ ] इति ।
एतस्य लोके 'एलीयउ' इति प्रसिद्धिः ॥ २३३ ॥</c>


<v><b>कुङ्कुमे रक्तपर्यायं सङ्कोचपिशु[^1]नं वरम् ।
धीरं कुसुम्भं घुसृणं पीतं वाल्हीक—पीतने ॥ २३४ ॥</b></v>
<v><b>कश्मीरजं वह्निशिखं व[^2]र्णं लोहितचन्दनम् ।</b></v>


<c>"कुकि वृकि आदाने" कुक्यते <b>कुङ्कुमम्</b>, "कुन्दुम—लिन्दुम—" [ हैमोणादिसू०
३५२ ] इत्युमे निपात्यते, क्लीबलिङ्गोऽयम् । <b>वाचस्पति</b>स्तु "निदाघेऽपि कुङ्कुमः
सुखः स्यात्" इति पुंस्याह, तत्र । रक्तपर्यायं <b>रक्ताख्यम्</b> । सङ्कोचस्य पिशुनं—
सूचकं <b>सङ्कोचपिशुनम्</b> । <b>सङ्कोचं पिशुनं</b> चेति द्वे नाम्नी <b>इत्यन्ये</b> । व्रियते <b>वरम्</b>,
"युवर्ण—" [ सिद्ध० ५.३.२८ ] इत्यल् । <b>धीरं</b> स्थिररागम्, धीयते <b>धीरम्</b>, "इण्—
धारभ्यां वा" [ हैमोणादिसू० ३८९ ] इति कित् रः । "कुसच्‌ श्लेषे" दन्त्यान्तः,
कुस्यते <b>कुसुम्भम्</b>, "का—कुसिभ्या कुम्भः" [ हैमोणादिसू० ३३७ ] इति किदुम्भः ।
घुष्यते अनेनाङ्गं घुंषते—कान्तिं करोति वा <b>घुसृणम्</b>, "भ्रूण—तृण—" [ हैमोणादिसू०
१८६ ] इति णे निपात्यते । <b>देश्या</b>मप्ययम् । पीयते स्म <b>पीतम्‌</b>, पीतयति वा । वा-
ल्हीकेषु जातं <b>वाल्हीकम्</b>, "कोपान्त्यात्‌—" [ सिद्ध० ६.३.५६ ] इत्यण्‌ । <b>वाल्हि-
क</b>मपि । पीतयत्यङ्गं <b>पीतनम्</b> ॥ २३४ ॥</c>


<c>कश्मीरेषु जातं <b>कश्मीरजम्</b> । वह्नेरिव शिखा—केसरोऽस्य <b>वह्निशिखम्</b> । वर्ण्यते
<b>वर्णम</b>, अल्‌ प्रत्ययः, व्रियते वा, "इणुर्विशा—वेणि—" [ हैमोणादिसू० १८२ ]
इति णः, क्लीबलिङ्गः । वर्ण्यमपि । लोहितं चन्दनमिव <b>लोहितचन्दनम्</b> । आह च—
कुङ्कुमं रुधिरं रक्तमसृगस्रं च पीतकम् ।
काश्मीरं चारु वाल्हीकं सोङ्कोचं पिशुनं वरम् ॥
[ धन्व० वर्ग ३ श्लो० १२ ] इति ।
[ कुङ्कुमनामानि । ] एतस्य लोके 'केसर' 'कुङ्कुम' इति वा प्रसिद्धिः ।</c>


<v><b>जात्यां तु रजनिः पुष्पा मालती तैलभाविनी ॥ २३५ ॥</b></v>
<v><b>प्रियंवदा हृद्यगन्धा मनोज्ञा सुमना लता ।</b></v>

<f id="1">नं शुकम् । हीरं नि० ॥</f>
<f id="2">वरं लों नि० ॥</f>


;p{0130}
<c>जायते अस्यां पुष्पादि <b>जातिः</b>, "स्त्रियां क्तिः" [ सिद्ध० ५.३.९१ ] इति क्तिः,
तस्याम् । रज्यति <b>रजनिः</b>, "रञ्जे कित्" [ हैमोणादिसू० ६८१ ] इति किदनि ।
पुष्पति <b>पुष्पा</b> । मालयत्यामोदै<b>र्मालती</b>, "पुत—पित्त—" [ हैमोणादिसू० २०४ ] इति
ते निपात्यते । तैलं भावयति <b>तैलभाविनी</b> ॥ २३५ ॥</c>


<c>प्रियं वदति <b>प्रियंवदा</b> । हृद्यो गन्धोऽस्या <b>हृद्यगन्धा</b> । [ <b>मनोज्ञा</b> ] मनोहरा ।
सुष्ठु मन्यते <b>सुमना</b> । लाति लायते वा <b>लता</b>, "पृषि रञ्जि—" [ हैमोणादिसू० २०८ ]
इति किदतः । आह च—
जाती मनोज्ञा सुमना राजपुत्री प्रियंवदा ।
मालती हृद्यगन्धा च वेतिका तैलभाविनी ॥
[ धन्व० वर्ग ५ श्लो० १३७ ] इति ।
जातीनामानि । लोके तु 'जाइ' इति प्रसिद्धिः ।</c>


<v><b>तस्यास्तु कलिकायां स्यात् पत्त्री सौमनसायनी ॥ २३६ ॥</b></v>


<c>'तुः' पुनरर्थे । 'तस्याः' जात्याः <b>कलिकायां</b> स्यात् पतति <b>पत्त्री</b>, "नी—
दाव्‌—" [ सिद्ध० ५.२.८८ ] इति त्रट् । सुमनसामियं <b>सौमनसायनी</b> ॥ २३६ ॥</c>


<v><b>जातीफले जातिकोशं शालूकं मालतीफलम् ।
मज्जसारं जातिसूतं शौण्डं सौमनसं पुटम् ॥ २३७ ॥</b></v>


<c>जात्याः फलं <b>जातीफलम्</b>, ङ्यां प्रयोगदर्शनात्, तिगन्तोऽप्ययम् इति स्त्र्युक्ता
इति न सिध्यति, तत्र । <b>जातिफल</b>मित्यपि । जातीलताया कोशं <b>जातिकोशम्‌</b>,
जातिसस्याख्यम् । <b>जाति</b>रित्यपि । "शल गतौ" शलति <b>शालूकम्</b>, "शल्यलेर्णित्"
[ हैमोणादिसू० ५९ ] इत्यूकः । मालत्याः फलं <b>मालतीफलम्</b> । मज्जनि सारोऽस्य <b>मज्ज-
सारम्</b> । जात्याः सूतं <b>जातिसूतम्</b> । शौण्ड इव <b>शौण्डम्</b>, मदकर्तृत्वात् । सुमनसा—देवाना-
मिदं <b>सौमनसम्</b>, "तस्येदम्" [ सिद्ध० ६.३.१६० ] इत्यण्‌ । "पुट लुटत् संश्लेषणे"
पुटति <b>पुटम्</b>, "नाम्युपान्त्य—" [ सिद्ध० ५.१.५४ ] इति क, पुं—क्लीबलिङ्गः । आह च—
जातीफलं जातिसस्यं शालूकं मालतीफलम् ।
मज्जासारं जातिसूतं पुटं सौमनसं फलम् ॥
[ धन्व० वर्ग ३ श्लो० ३५ ] इति ।
एतस्य लोके 'जाइफल' इति प्रसिद्धिः ॥ २३७ ॥</c>


;p{0131}
<v><b>यूथिकायां बालपुष्पी मागधी गन्धयूथिका ।
गुणोज्ज्वला पुण्यगन्धा चारुमोटा शिखण्डिनी ॥ २३८ ॥</b></v>
<v><b>अम्बष्ठा गणिका</b></v>


<c>यूयते—मिश्रीक्रियते यूथी, "पथ यूथ—" [ हैमोणादिसू० २३१ ] इति थे निपा-
त्यते, के <b>यूथिका</b>, यूथः—जालकमस्त्यस्यां वा, "अतोऽनेकस्वरात्" [ सिद्ध० ७.
२.६ ] इतीकः, तस्याम् । बालानि पुष्पाण्यस्या <b>बालपुष्पी</b>, "असत्काण्ड—
प्रान्त—" [ सिद्ध० २.४.५६ ] इति डीः । <b>मगधदेशे</b> भवा <b>मागधी</b>, "भवे"
[ सिद्ध० ६.३.१२३ ] इत्यण्‌, "अणञेये—" [ सिद्ध० २.४.२० ] इति ङीः ।
गन्धस्य यूथिका <b>गन्धयूथिका</b> । गुणैरूज्ज्वला <b>गुणोज्ज्वला</b> । पुण्यो गन्धोऽस्याः <b>पुण्य-
गन्धा</b> । चारुमा—प्रधानगन्धश्रीः तामटति <b>चारुमोटा</b>, पृषोदरादित्वात् । शिखण्डाः
सन्त्यस्यां <b>शिखण्डिनी</b> ॥ २३८ ॥</c>


<c>अम्बे तिष्ठति <b>अम्बष्ठा</b>, "स्था—पा—स्ना—त्रः—कः" [ सिद्ध० ५.१.१४२ ]
इति कः प्रत्ययः, गो—ऽम्बा—ऽम्ब—सव्य—" [ सिद्ध० २.३.३०] इत्यादिना
षत्वम् । गणयति <b>गणिका</b>, णके आप्‌, चित्ताकर्षणात् । आह—
यूथिका बालपुष्पी च पुण्यगन्धा गुणोज्ज्वला ।
गणिका चारुमोटा च शिखण्डी
[ धन्व० वर्ग ५ श्लो० १४८ ] इति ।
एतस्या लोके 'जूही' इति प्रसिद्धिः ।</c>


<v><b>सा तु पीता स्याद्धेमपुष्पिका ।</b></v>


<c>'सा' यूथिका 'पीता' पीतवर्णा हेमवर्णं पुष्पमस्या हेमपुष्पी, "असत्काण्ड—
प्रान्तशतैकाञ्चः पुष्पात्" [ सिद्ध० २.४.५६ ] इति ङीः., स्वार्थिके के <b>हेम-
पुष्पिका</b> । आह च—
स्वर्णयूथिका ॥
यूथशालिनी [ धन्व० वर्ग ५ श्लो० १४८-४९ ] इति ।
एतस्या लोके 'सुवर्णजूही' इति प्रसिद्धिः । इह प्रस्तावात् <b>शङ्खयूथिका</b>ऽपि
ज्ञेया । आह च—
प्रोक्ताऽन्या शङ्खधवला नामतः शङ्खयूथिका ।
[ धन्व० वर्ग ५ श्लो० १४९ ] इति ।</c>


;p{0132}
<v><b>कुन्दे माघ्यः सदापुष्पी मकरन्दो मनोहरः ॥ २३९ ॥</b></v>
<v><b>अट्टहासो भृङ्गमित्रं शाल्योद[^1]नोपमश्च सः ।</b></v>


<c>कुन्द्यति <b>कुन्दम्</b>, पृषोदरादित्वात्, <b>कुन्द</b> इति माला, तत्र । माघे मासि
भवो <b>माघ्यः</b>, "भवे" [ सिद्ध० ६.३.१२३ ] इति यः । सदा पुष्पाण्यस्याः
<b>सदापुष्पी</b> । मङ्क्यते—मण्ड्यते अनेन <b>मकरन्दः</b>, "कुमुद—" [ हैमोणादिसू० २४४ ]
इति उदे [ प्रत्ययादेः अत्वे ] निपात्यते । मनो हरति <b>मनोहरः</b> ॥ २३९ ॥</c>


<c>अट्टहास इव <b>अट्टहासः</b>, श्वेतत्वात् । भृङ्गस्य मित्रं <b>भृङ्गमित्रम्</b> । शाल्यो-
दनेनोपमाऽस्य <b>शाल्योदनोपमः</b> । आह च—
कुन्दः सुमकरन्दश्च श्वेतपुष्पो मनोहरः ।
अट्टाट्टहासो भृङ्गस्तु शुक्लशाल्योदनोपमः ॥
[ धन्व० वर्ग ५ श्लो० १५० ] इति ।
एतस्य लोके 'कुन्द' इति प्रसिद्धिः ।</c>


<v><b>स्यान्नवमालिकायां तु[^2] नेमाली वनमालिनी ॥ २४० ॥</b></v>
<v><b>सप्तला सुकुमाराऽतिसुरभिः शशिगन्धिका ।
कान्ता विभावरी ग्रीष्मा ग्रैष्मिका शिखरिण्यपि ॥ २४१ ॥</b></v>


<c>नवा—स्तुत्या मालाऽस्या <b>नवमालिका</b>, तस्याम् । नेमस्य आलिरस्या <b>नेमाली</b> ।
वने मालते इत्येवंशीला <b>वनमालिनी</b> ॥ २४० ॥</c>


<c>सप्त—मनो बुद्धिमिन्द्रियाणि च लाति <b>सप्तला</b>; सपति—समवैति वा, "मुर—
लोरल—" [ हैमोणादिसू० ४७४ ] इत्यले निपात्यते । सुनरां काम्यते <b>सुकुमारा</b>,
"कमेरत उच्च" [ हैमोणादिसू० ४०९ ] इत्यारः । <b>अतिसुरभिः</b>, अतिसौ-
गन्ध्यात् । शशी—चन्द्रपर्यायत्वात् कर्पूर, स इव गन्धोऽस्याः <b>शशिगन्धिका</b> । <b>कान्ता</b>,
कमनीयत्वात् । विभातीति वनि प्रत्यये ड्यां च <b>विभावरी</b> । "ग्रसूङ् ग्लसूङ्‌
अदने" ग्रसते <b>ग्रीष्मा</b>, "रुक्म—ग्रीष्म—" [ हैमोणादिसू० ३४६ ] इति मे निपात्यते;
ग्रीष्मोत्पन्नत्वाद्वा । अत एव ग्रीष्मे भवा <b>ग्रैष्मिका</b>, "भवे" [ सिद्ध० ६.३.१२३ ]
इति इकण् प्रत्ययः । शिखरमस्त्यस्याः <b>शिखरिणी</b> । आह च—

<f id="1">दनो यमश्वस नि० ॥</f>
<f id="2">तु मोमाली नवमालिनी ॥ २४० ॥ सत्सला सुकुराराति सुरतिः शिशुगन्धिका नि० ॥</f>


;p{0133}
ग्रीष्माऽतिसुरभिः कान्ता सुगन्धा वनमालिनी ।
सुकुमारा शिखरिणी नेमाली नवमालिका ॥
[ धन्व० वर्ग ५ श्लो० १४० ] इति ।
एतस्या लोके 'नीमाली' इति प्रसिद्धिः ॥ २४१ ॥</c>


<v><b>मल्लिकायां शीतभीरुर्मदयन्ती प्रमोदनी ।
अष्टापदी तृणशूल्यं गवाक्षी भूपदीत्यपि ॥ २४२ ॥</b></v>


<c>"मलि मल्लि धारणे" मल्ल्यते—ध्रियते मूर्ध्नि मल्लिः, "पदि—पठि—" [ हैमो-
णादिसू० ६०७ ] इति इ, स्वार्थिके के <b>मल्लिका</b>; "दृ—कृ—नृ—" [ हेमोणादिसू० २७ ]
इत्यको वा, तस्याम् । शीताद्‌ भीरु <b>शीतभीरुः</b>, ग्रीष्मकत्वात् । मदयति
<b>मदयन्ती</b>, शतृप्रत्ययः । प्रमोद्यतेऽनया <b>प्रमोदनी</b>, अनट् । अष्टौ पदान्यस्या <b>अष्टापदी</b>,
"नाम्नि" [ सिद्ध० ३.२.७५ ] इति दीर्घः । तृणशूले—गुल्मे साधु <b>तृणशूल्यम्</b> ।
गोरिव अक्षीण्यस्या <b>गवाक्षी</b> । भुवि पदमस्या <b>भूपदी</b> । आह च—
मल्लिका शीतभीरुश्च मदयन्ती प्रमोदनी ।
मदनीया गवाक्षी च भूपद्यष्टापदी तथा ॥
[ धन्व० वर्ग ५ श्लोक १३४ ] इति ।
आह च(? तथा)—
तृ[^1]णशूल्यं तु मल्लिका ॥
भूपदी शीतभीरुश्च
[ अमर० का० २ वर्ग ४ श्लो ६९-७० ] इति ।
मल्लिकानामानि । लोके तु 'केवडी' इति प्रसिद्धिः ॥ २४२ ॥</c>


<v><b>वार्षिक्यां षट्पदानन्दा श्रीमती सुभगा प्रिया ।
सुवर्षा त्रिपुटा त्र्यस्रा सुरूपा मुक्तबन्धनी ॥ २४३ ॥</b></v>


<c>वर्षासु भवा <b>वार्षिकी</b>, "वर्षाकालेभ्यः" [ सिद्ध० ६.३.८० ] इतीकण्‌,
तस्याम् । षट्पदानानन्दयति <b>षट्पदानन्दा</b> । श्रीर्विद्यतेऽस्याः <b>श्रीमती</b> । शोभनो
भगोऽस्याः <b>सुभगा</b> । प्रीणाति <b>प्रिया</b>, "नाम्युपान्त्य—" [ सिद्ध० ५.१.५४ ] इति
कः । शोभनो वर्षोऽस्याः <b>सुवर्षा</b> । त्रीणि पुटान्यस्याः <b>त्रिपुटा</b> । त्रयः अस्राः

<f id="1">मुद्रितेऽमरे 'तृणशून्य' इति पाठो दृश्यते ॥</f>


;p{0134}
अस्याः <b>त्र्यस्रा</b> । शोभन रूपमस्या <b>सुरूपा</b> । मुक्तं बन्धनमस्याः <b>मुक्तबन्धनी</b> ।
आह च—
वार्षिकी त्रिपुटा त्र्यस्रा सुरूपा सुभगा प्रिया ।
श्रीमती षट्पदानन्दा सुवर्षा मुक्तबन्धनी ॥
[ धन्व० वर्ग ५ श्लोक १३६ ] इति ।
मल्लिकाविशेषोऽयम् ॥ २४३ ॥</c>


<v><b>कुमार्या कर्णिका चारुकेसरा भृङ्गसम्मता ।
तरणी रामतरणी गन्धाढ्या कन्यका सहा ॥ २४४ ॥<b></v>


<c>कुं—भूमि मारयति <b>कुमारी</b>; कुत्सितो मारोऽस्या इति वा, तस्याम् ।
कर्णयति <b>कर्णिका</b> । चारव केसरा अस्या <b>चारुकेसरा</b> । भृङ्गाणां सम्मता
<b>भृङ्गसम्मता</b> । तरन्त्यनया दुःखं <b>तरणी</b>, अनट् प्रत्यय । यत् <b>चन्द्रनन्दनः</b>—
कुब्जकस्तरणी वल्ली कुमार्यलिकुलप्रिया ।
[                              ] इति ।
रामा चासौ तरणी च <b>रामतरणी</b> । गन्धेन आढ्या <b>गन्धाढ्या</b> ।
कनति—दीप्यते कन्या, "स्था—छा—मा—" [ हैमोणादिसू० ३५७ ] इति यः, के
<b>कन्यका</b>; <b>कुमारी</b>पर्याया वा । सहते परिमलं <b>सहा</b>, अच्‌ । आह च—
तरणी रामतरणी वर्णिनी चारुकेसरा ।
रम्या कुमारी गन्धाढ्या द्विरेफगणसम्मता ॥
[ धन्व० वर्ग ५ श्लोक १४५ ] इति ।
एतस्या लोके 'सेवंत्री' इति प्रसिद्धिः ॥ २४४ ॥</c>


<v><b>अमिलाते स्यादम्लातोऽपरिम्लानो महासहा ।
रक्तपुष्पः कुरवकः पीतपुष्पः कुरण्टकः ॥ २४५ ॥</v></b>


<c>"म्लै गात्रविनामे" न म्लायति <b>अमिलातः</b>, "पुत—पित्त—" [ हैमोणादिसू० २०४ ]
इति ते निपात्यते, तत्र । न म्लायति <b>अम्लातः</b>, "पुत—पित्त—" [ हैमोणादिसू० २०४ ]
इति ते निपात्यते । न परिम्लायते <b>अपरिम्लानः</b> । महती चासौ सहा च <b>महा-
सहा</b> । रक्तानि पुष्पाण्यस्य <b>रक्तपुष्पः</b> । [ कौ रूयते—अर्यते <b>कुरवकः</b>, "को रु—
रुण्टि—रण्टिभ्यः" हैमोणादिसू० २८ इति अकः प्रत्ययः । ] पीतानि पुष्पाण्यस्य


;p{0135}
<b>पीतपुष्पः</b> । "रण्टिः प्राणहरणे" सौत्रः, कौ रण्टति <b>कुरण्टकः</b>, "को रु—रुण्टि—
रण्टिभ्यः" [ हैमोणादिसू० २८ ] इत्यकः प्रत्ययः । "कौ रम्यते <b>कुरण्टकः</b>" इति
<b>क्षीरस्वामी</b> । <b>कुरण्डको</b>ऽपि । आह च—
अमिलातोऽपरिम्लानस्तथैवाऽम्लातकः स्मृतः ।
रक्तपुष्प कुरबकः पीतपुष्पः कुरण्टकः ॥
[                                 ] इति ।
एतस्य 'वानउ' इति प्रसिद्धिः ॥ २४५ ॥</c>


<v><b>सैरेय[^1]कः सहचरो झिण्टी सहाचरश्च सः ।</b></v>


<c>'सः' अमिलातः सीरे भवः सैरेयः, "भवे" [ सिद्ध० ६.३.१२३ ]
इत्येयण्‌, स्वार्थिके के <b>सैरेयकः</b> । सह चरति <b>सहचरः</b> । 'झिम्' इति रटतीति <b>झिण्टी</b>,
पृषोदरादित्वात् । सह आचरति <b>सहाचरः</b> । आह च—
सैरेयकः सहचरः सैरेयश्च सहाचरः ।
[ धन्व० वर्ग १ श्लो० २७८ ] इति ।</c>


<v><b>स तु रक्तः कुरबकः स्यात्‌ पीतस्तु कुरण्टकः ॥ २४६ ॥</b></v>
<v><b>नील आर्त्तगलो दासी बाण ओदनपाक्यपि ।<b></v>


<c>'तुः' पुनरर्थे । 'सः' सहचर 'रक्तः" रक्तवर्णः कौ रूयते—अर्यते <b>कुरबकः</b>,
"को रु—रुण्टि—रण्टिभ्यः" [ हैमोणादिसू० २८ ] इति अकः प्रत्यय । 'तुः' पुनरर्थे ।
'पीतः' पीतवर्णः 'स्याद्' भवेत् <b>कुरण्टकः</b>, एतस्य साधना <b>पूर्ववत् ॥ २४६ ॥</c>


<c>'नीलः' नीलवर्ण आर्तः—क्षीणो गलति <b>आर्तगलः</b> । दस्यति—क्षीयते <b>दासी</b>,
गौरादित्वाद्‌ डीः । "वण शब्दे" वण्यते <b>बाणः</b>, घञ् प्रत्ययः, द्विलिङ्गः ।
ओदनस्येव पाकोऽस्या <b>ओदनपाकी</b>, "पाक—कर्ण—पर्ण" [ सिद्ध० २.४.५५ ]
इति ङीः । आह च—
पीतो रक्तोऽथ नीलश्च कुसुमैस्तं विभावयेत् ॥
पीतः कुरण्टको ज्ञेयो रक्तः कुरबकः स्मृतः ।
नील आर्तगलो दासी बाण ओदनपाक्यपि ॥
[ धन्व० वर्ग १ श्लो० २७८-७९ ] इति ।

<f id="1">अमरे तु 'सैरीयक' इत्यपि दृश्यते ॥</f>


;p{0136}
तथा च <b>अमरसिंहः</b>
सहा कुमारी तरणिरम्लानस्तु महासहा ॥
तत्र शोणे कुरबकस्तत्र पीते कुरण्टकः ।
नीली झिण्टी द्वयोर्बाणा दासी चाऽऽर्तगलश्च सा ॥
सैरेयकस्तु झिण्टी स्यात् [ तस्मिन् कुरवकोऽरुणे ।
पीता कुरण्टको झिण्टी ] तस्मिन् सहचरी द्वयोः ॥
[ का० २ वर्ग ४ श्लो० ७३-७५ ] इति ।
एतस्य लोके "कंटासेलउ" इति प्रसिद्धि ।</c>


<v><b>किङ्किराते किङ्किराटः पीतभद्रः प्रलोभ्यपि ॥ २४७ ॥</b></v>


<c>कुत्सितं किरति <b>किङ्किरातः</b>, "कृ—वृ—कल्यलि" [ हैमोणादिसू० २०९ ] इत्या-
तक्‌, किञ्चित् किरात—खर्वो वा, तत्र । "किरो लश्च वा" [ हैमोणादिसू० १४७ ]
इति किदाटे प्रत्यये <b>किङ्किराटः</b> । पीतश्चासौ भद्रश्च <b>पीतभद्रः</b> । प्रलुभ्यतीत्येवं
शीलः <b>प्रलोभी</b>, "अजाते शीले" [ सिद्ध० ५.१.१५४ ] इति णिन् ॥ २४७ ॥</c>


<v><b>चित्त्रके वल्लरी व्यालः पाठीनो दारुणः कुटः ।
ज्योतिष्को जरणोऽग्न्याख्यो वलिन द्वीपि—पाठिनः ॥ २४८ ॥</b></v>


<c>चेतति चित, चित—जन्तून् त्रायते चित्त्र, "क्वचित्" [ सिद्ध० ५.१.
१७१ ] इति ड, स्वार्थिके के <b>चित्त्रकः</b>, तत्र । "वलि वल्लि सवरणे" वल्लते
<b>वल्लरी</b>, "जठर—क्रकर—" [ हैमोणादिसू० ४०३ ] इत्यरे निपात्यते । विशेषेण आ—सम-
न्ताद अडति लाति वा <b>व्यालः</b>, अत्र डस्य लत्वमैक्यात् । पठति <b>पाठीनः</b>,
"पठेर्णित्" [ हैमोणादिसू० २८७ ] इति णिदीन । "दृश् विदारणे" णौ दारयति
<b>दारुणः</b>, "ऋ—कृ—वृ—धृ—दारिभ्य उण" [ हैमोणादिसू० १९६ ] इति उण । "कुटत्
कौटिल्ये" कुटति <b>कुटः</b>, "नाम्युपान्त्य" [ सिद्ध० ५.१.५४ ] इति कः ।
ज्योतिरेव <b>ज्योतिष्कः</b>। जीर्यते अनेन <b>जरणः</b> । अग्नेराख्याऽस्य <b>अग्न्याख्यः</b> ।
वलि—त्वक्सङ्कोचोऽस्त्यस्य <b>वलिनः</b>, अङ्गादित्वान्न । द्वीपोऽस्त्यस्य <b>द्वीपी</b> । पाठो-
ऽस्यास्तीति <b>पाठी</b> । आह च—
चित्रको दहनो व्याल पाठीनो दारुणोऽग्निकः ।
ज्योतिष्को वल्लरी वह्निः पाठी पाली कुटः शिखी ॥
[ धन्व० वर्ग २ श्लो० ८० ] इति ।


;p{0137}
एतस्य लोके 'चित्रक' इति प्रसिद्धिः ॥ २४८ ॥</c>


<v><b>वासन्त्यां स्यात्‌ प्रहसन्ती सुवसन्ता वसन्तजा ।
सेव्याऽलिबान्धवा शीतसंवासा शी[^1]करा च सा ॥ २४९ ॥</b></v>


<c>वसन्ते भवा <b>वासन्ती</b>, "भर्तु—सन्ध्यादेरण्" [ सिद्ध० ६.३.८९ ] इत्यण्‌ ।
वसन्ते पुष्पति वा, ऋत्वण्‌, "अणञेये—" [ सिद्ध० २.४.२० ] इति ङीः, तस्याम् ।
प्रहसति <b>प्रहसन्ती</b>, शतृप्रत्ययः । शोभनो वसन्तोऽस्याः <b>सुवसन्ता</b> । वसन्ते जाता
<b>वसन्तजा</b>, "क्वचिद्‌" [ सिद्ध० ५.१.१७१ ] इति डः । <b>सेव्या</b> सेवनीया ।
अलीनां—भ्रमराणां बान्धवा <b>अलिबान्धवा</b> । शीते संवासोऽस्याः <b>शीतसंवासा</b> ।
शीकते—सिञ्चतीव <b>शीकरा</b>, "ऋच्छि—चटि—वटि—" [ हैमोणादिसू० ३९७ ] इत्यरः ।
आह च—
वासन्ती प्रहसन्ती च सुवसन्ता वसन्तजा ।
शीकरा शीतसंवासा सेव्या भ्रमरबान्धवा ॥
[ धन्व० वर्ग ५ श्लो० १३९ ] इति ।
[ वासन्तीनामानि ] ॥ २४९ ॥</c>


<v><b>नील्यां श्रीफलिका का[^2]ली दोला मेला विशोधनी ।
तूणी तु[^3]त्था भारवाही रञ्जनी मधुपर्णिका ॥ २५० ॥</b></v>
<v><b>द्रोणी क्लीतकिका ग्राम्या नीलकेशी महारसा ।</b></v>


<c>"णील वर्णे" नीलति <b>नीली</b>, "नीलात् प्राण्यौषध्योः" [ सिद्ध० २.४.२७ ]
इति ङीः, तस्याम् । श्रीप्रधानानि फलान्यस्याः श्रीफली, स्वार्थिके के <b>श्रीफलिका</b>
रम्यफला । <b>काली</b> वर्णेन । दोल्यते <b>दोला</b>, मेल्यते <b>मेला</b>, उभयत्र "भीषि—भूषि—"
[ सिद्ध० ५.३.१०९ ] इति बहुवचनादङ्‌ । विशोध्यते <b>विशोधनी</b> । "तूणण्‌
सङ्कोचने" तूण्यते <b>तूणी</b>; "तुंक् वृत्त्यादिषु" इत्यस्मात् "स्था—क्षुतोरूच्च"
[ हैमोणादिसू० १८५ ] इति णे प्रत्यये ऊकारे अन्तादेशे च वा <b>तूणी</b> । तुद्यते
<b>तुत्था</b>, "नी—नु—रमि—" [ हैमोणादिसू० २२७ ] इति सूत्रेण "तुदींत्‌ व्यथने" इत्य-
स्मात् कित् थः प्रत्ययः । भारं वहति <b>भारवाही</b>, कर्मण्यण्‌ । रञ्जयति—नीलीक-
रोति <b>रञ्जनी</b> । मधूनि पर्णान्यस्याः मधुपर्णी, "पाक—कर्ण—पर्ण—" [ सिद्ध० २.
४.५५ ] इति ङीः, के <b>मधुपर्णिका</b> ॥ २५० ॥</c>

<f id="1">सीतप्लावसा नि० ॥</f>
<f id="2">काला नि० अमरे च ॥</f>
<f id="3">तुच्छा नि० ॥</f>


;p{0138}
<c>द्रवत्यस्याः स्पर्शाज्जनो <b>द्रोणी</b>, "द्रोर्वा" [ हैमोणादिसू० १८४ ] इति णः
प्रत्ययः, गौरादित्वाद् ङीः । क्लीतकं—विनिमयोऽस्त्यस्याः <b>क्लीतकिका</b>, "अतो-
ऽनेकस्वरात्" [ सिद्ध० ७.२.६ ] इतीकः । ग्रामे भवा <b>ग्राम्या</b>, "भवे" [ सिद्ध०
६.३.१२३ ] इति यः । <b>ग्रामीणेये</b>त्यपि । नीलाः केशा अस्या <b>नीलकेशी</b> ।
महान्‌ रसोऽस्या <b>महारसा</b> । आह च—
नीलिनी नीलिका काली ग्राम्या तूणी विशोधनी ।
तुत्था श्रीफलिका मेला भारवाही च रञ्जनी ॥
[ धन्व० वर्ग १ श्लो० २३२ ] इति ।
तथा च—
नीली काली क्लीतकिका ग्रामीणा मधुपर्णिका ।
रञ्जनी श्रीफली तुत्था द्रोणी दोला च नीलिनी ॥
[ अमर० का० २ वर्ग ४ श्लो० ९४-९५ ] इति ।
नीलीनामानि । लोके तु 'गुली' इति प्रसिद्धिः ।</c>


<v><b>दमने स्याद् ब्रह्मजटा मुनिर्दान्तर्षिपुत्रकौ ॥ २५१ ॥</b></v>
<v><b>गन्धोत्कटः पुण्डरीकः पाण्डुराङ्गस्तपस्व्यपि ।</b></v>


<c>दाम्यति दमयति वा <b>दमनः</b>, तत्र । ब्रह्मणो जटेव <b>ब्रह्मजटा</b> । <b>मुनिः</b>,
ऋषिपुत्रत्वात् । दम्यते <b>दान्तः</b>, वेट्त्वात् क्तयोर्नेट् । ऋषीणा पुत्र ऋषिपुत्रः,
के <b>ऋषिपुत्रकः</b> ॥ २५१ ॥</c>


<c>गन्धेन उत्कटः <b>गन्धोत्कटः</b> । "पुणत् शुभे" पुणति <b>पुण्डरीकः</b>, "पुडु
प्रमर्दने" पुण्ड्यते वा, "सृणीका—ऽस्तीक—" [ हैमोणादिसू० ५० ] इतीके निपात्यते ।
पाण्डुरमङ्गमस्य <b>पाण्डुराङ्गः</b> । <b>तपस्वी</b> मुनित्वात् । आह च—
दमनो मदान्तो दमो दान्तो मुनिसुतो मुनि ।
गन्धोत्कटो दमनको विनीतः कुलपुत्रकः ॥
[                            ] इति ।
तथा च—
दमनकं पाण्डुराङ्गं दान्त गन्धोत्कटं मुनिम् ।
पुण्डरीकं ब्रह्मजटमृषिपुत्रं तपस्विनम् ॥
[ धन्व० वर्ग ३ श्लो० ६४ ] इति ।


;p{0139}
एतस्य लोके 'दमनउ' इति प्रसिद्धिः ।</c>


<v><b>धत्तूरे धूर्त—धुत्तूरौ कितवो देवता शठः ॥ २५२ ॥</b></v>
<v><b>घण्टापुष्पस्तलफलो मातुल: कनकाह्वयः ।
उन्मत्तो मदनश्च</b></v>


<c>धयति दधाति वा धातून्‌ <b>धत्तूरः</b>, "सिन्दूर—कर्चूर—" [ हैमोणादिसू० ४३० ]
इत्यूरे निपात्यते, तत्र । 'धुर्वै हिंसायाम्" धूर्वति <b>धूर्तः</b>, "शी—री—" [ हैमोणादिसू० २०१ ]
इति कित् तः । धुनोति <b>धुत्तूरः</b>, "सिन्दूर—" [ हैमोणादिसू० ४३० ] इत्यूरे निपात्यते ।
"कित निवासे" इत्यस्य "किति—कुडि—" [ हैमोणादिसू० ५१८ ] इति किदवे <b>कितवः</b>।
दीव्यति देवः, देव एव <b>देवता</b>, "देवात् तल्" [ सिद्ध० ७.२.१६२ ] इति
तल् । "शठ कैतवे च" शठति <b>शठः</b> ॥ २५२ ॥</c>


<c>घण्टाकाराणि पुष्पाण्यस्य <b>घण्टापुष्पः</b> । तले फलान्यस्य <b>तलफलः</b> । माऽस्ति
तुलाऽस्य <b>मातुलः</b>, "अ—मा—नो—नाः प्रतिषेधे" इत्युक्तत्वात् । कनकस्य आह्वयोऽस्य
<b>कनकाह्वयः</b> । <b>उन्मत्तः</b>, उन्मादकत्वात् । मदयति <b>मदनः</b> । आह च—
धत्तुरकः स्मृतो धूर्त्तो देवता कितवः शठः ।
उन्मत्तको मदनकतरुस्तलफलस्तथा ॥
[ धन्व० वर्ग १ श्लो० ७ ] इति ।
एतस्य लोके 'धत्तूरउ' इति प्रसिद्धिः ।</c>


<v><b>अस्य फलं मातुलपुत्रकम् ॥ २५३ ॥</b></v>


<c>'अस्य' इति धत्तुरस्य फलं मातुलस्य पुत्रकमिव <b>मातुलपुत्रकम्</b> । यतो
<b>धन्वतरिः</b> "<b>मातुलं</b> धत्तूरं <b>मातुलपुत्रकं</b> च तत्फलम्" आह । <b>यदमरः</b>—
अस्य फले मातुलपुत्रकः ॥ [ का० २ वर्ग ४ श्लो० ७८ ] इति ॥ २५३ ॥</c>


<v><b>शङ्खपुष्प्यां क्षीरपुष्पी शिवा ब्राह्मी किरीटिनी ।
मधुपुष्पी मधुगन्धा शङ्खाह्वा शङ्खमालिनी ॥ २५४ ॥</b></v>
<v><b>धूसरच्छदना श्वेतपुष्पी वनविलासिनी ।</b></v>


<c>शङ्खवर्णं पुष्पमस्याः <b>शङ्खपुष्पी</b>, "असत्काण्ड—प्रान्त—" [ सिद्ध० २.४.५६ ]
इति ङीः, तस्याम् । क्षीरवर्णं पुष्पमस्याः <b>क्षीरपुष्पी</b> । <b>शिवा</b> निरुपद्रवा । ब्रह्मण
इयम् <b>ब्राह्मी</b> । किरीटोऽस्त्यस्याः <b>किरीटिनी</b> । मधूनि पुष्पाण्यस्याः <b>मधुपुष्पी</b> ।


;p{0140}
मधुन इव गन्धोऽस्या <b>मधुगन्धा</b> । शङ्खस्य आह्वाऽस्याः <b>शङ्खाह्वा</b> । शङ्खवद्‌ मालते—
शोभते इत्येवंशीला <b>शङ्खमालिनी</b> ॥ २५४ ॥</c>


<c>धूसराणि छदनानि अस्याः <b>धूसरच्छदना</b> । श्वेतानि पुष्पाण्यस्याः <b>श्वेत-
पुष्पी</b> । वने विलसति इत्येवंशीला <b>वनविलासिनी</b> । आह च—
शङ्खपुष्पी कम्बुपुष्पी शङ्खाह्वा शङ्खमालिनी ।
किरीटी शङ्खकुसुमा मेध्या वनविलासिनी ॥
[ धन्व० वर्ग ४ श्लो० ११३ ] इति ।
एतस्या लोके 'शंखाहूली' इति प्रसिद्धिः ।</c>


<v><b>कर्चूरे द्राविडः काल्यो वेधाग्र्यो गन्धमूलकः ॥ २५५ ॥</b></v>


<c>कृन्तति त्वग्दोषं <b>कर्चूरः</b>, "सिन्दूर—कर्चूर—" [ हैमोणादिसू० ४३० ] इत्यूरे
निपात्यते, तत्र । द्रावयति <b>द्राविडः</b>, "विहड—कहोड—" [ हैमोणादिसू० १७२ ] इत्यडे
निपात्यते । "कल्यकारी <b>काल्यः</b>" इति <b>क्षीरस्वामी</b> । वेधे अग्र्यः—श्रेष्ठो <b>वेधाग्र्यः</b> ।
गन्धयुक्तं मूलमस्य गन्धमूलः, गन्धो मूले अस्येति वा, के <b>गन्धमूलकः</b> । आह च—
कर्चूरको गन्धमूलो द्राविडः काल्य एव च ।
वेधमुख्यो दुर्लभश्च कस्यचित् सम्मता शटी ॥
[ धन्व० वर्ग ३ श्लो० ९४ ] इति ।
<b>अमरो</b>ऽपि—
कर्चूरको द्राविडकः काल्यको वेधमुख्यकः ।
[ का० २ वर्ग ४ श्लो० १३५ ] इति ।
एतस्य लोके 'कचूर' इति प्रसिद्धिः ॥ २५५ ॥</c>


<v><b>अ[^1]जमोदायां तु मोचा मयूरो लोचमस्तकः ।
खराश्वा कारवी बस्तगन्धा हस्तिमयूरकः ॥ २५६ ॥</b></v>
<v><b>दीप्यो वल्ली ब्रह्मद[^2]र्भो लोचमर्कट इत्यपि ।</b></v>


<c>अजवन्मोद—गन्धोऽस्या <b>अजमोदा</b>, तस्याम् । मुञ्चति <b>मोचा</b>, लिहादि-
त्वादच् । मीनाति अग्निमान्धं <b>मयूरः</b>, "मी—मसि—" [ हैमोणादिसू० ४२७ ] इत्यूरः ।
लोच्यते लुच्यते वा मस्तकोऽस्य बर्बराकारत्वाद् <b>लोचमस्तकः</b> । खरमश्नुते <b>खराश्वा</b>

<f id="1">मोचा मस्त्वजमोदायां मयूरो नि० ॥</f>
<f id="2">दर्भा लोच नि० ॥</f>


;p{0141}
"लटि—खटि—" [ हैमोणादिसू० ५०५ ] इति वः । कारोरियं <b>कारवी</b>, कर्मण्येत्यर्थः,
"तस्येदम्" [ सिद्ध० ६.३.१६० ] इत्यण्‌ । बस्तस्येव गन्धोऽस्या <b>वस्तगन्धा</b> । हस्तिनं
मीनाति <b>हस्तिमयूरकः</b>, "मी—मसि—" [ हैमोणादिसू० ४२७ ] इत्यूरे स्वार्थिके के च
साधुः ॥ २५६ ॥</c>


<c>दीप्यते <b>दीप्यः</b> अग्निदीपनः । वल्लीव <b>वल्ली</b> । ब्रह्मदर्भ इव <b>ब्रह्मदर्भः</b>, तदा-
भत्वात् । लोच्यते लुच्यते वा मर्कटोऽनेन <b>लोचमर्कटः</b> । आह च—
अजमोदा बस्तमोदा दीप्यको लोचमस्तकः ।
खराश्वा कारवी वल्ली मोचा हस्तिमयूरकः ॥
[ धन्व० वर्ग २ श्लो० ९८ ] इति ।
<b>चन्द्रो</b>ऽप्याह—
अजमोदा ब्रह्मकुशा खराश्वा लोचमर्कटः ।
वल्ली मोदा बस्तमोदा सैव हस्तिमयूरकः ॥
[                             ] इति ।
एतस्या लोके "अजमोद" इति प्रसिद्धिः ।</c>


<v><b>यवान्यां स्यादुग्रगन्धा यमानी यवसाह्वया ॥ २५७ ॥</b></v>


<c>दोषदुष्टो यवो <b>यवानी</b>, "यव—यवना—ऽरण्य—हिमाद् दोष लिप्युरु—महत्त्वे" [ सिद्ध०
२.४.६५ ] इति ङीः आन् चान्तः, तस्याम् । उग्रो गन्धोऽस्याः <b>उग्रगन्धा</b> ।
यच्छत्यग्निमान्यं <b>यमानी</b>, "विदन—गगन—" [ हैमोणादिसू० २७५ ] इत्यने निपात्यते ।
यवस इत्याह्वयोऽस्याः <b>यवसाह्वया</b> । आह च—
यवानी दीपको दीप्यो यवसाह्वा यवानिका ।
यमानिकोग्रगन्धा च दीपनीया च दीपनी ॥
[ धन्व० वर्ग २ श्लो० ९१ ] इति ।
एतस्या लोके 'यवानि' इति प्रसिद्धिः ॥ २५७ ॥</c>


<v><b>सहदेवा[^1]यां तु दण्डोत्पला गोवन्दनी<b></v>


<c>सह दीव्यति <b>सहदेवा</b>, अजादित्वादाप्, तस्याम् । दण्डाकाराणि उत्पला-
न्यस्या <b>दण्डोत्पला</b> । गवि—भूमौ वन्द्यते <b>गोवन्दनी</b> ।</c>


<v><b>च सा ।</b></v>

<f id="1">देव्यां तथा दण्डो नि० ॥</f>


;p{0142}
<v><b>गन्धवर्णा सितः पुष्पैः</b></v>


<c>'चः' पुनः 'सा' सहदेवा 'सितैः पुष्पैः' इति श्वेतकुसुमैः गन्धेन वर्ण्यते
<b>गन्धवर्णा</b>, उच्यते इति शेष ।</c>


<v><b>विश्वदेवा तु साऽरुणैः ॥ २५८ ॥</b></v>


<c>'तुः पुनरर्थे । 'सा' सहदेवा 'अरुणै' इति रक्तैः पुष्पै विश्वे दीव्यति
<b>विश्वदेवा</b> उच्यते । एतस्या 'सहदेवी' इति प्रसिद्धि ॥ २५८ ॥</c>


<v><b>पर्पटके वरतिक्तो र[^1]जको रजनामकः ।</b></v>


<c>"पृश् पालन—पूरणयोः" पृणाति पर्पटः, "कपट—कीकटादय" [ हैमोणादिसू०
१४४ ] इत्यटे निपात्यते, स्वार्थिके के <b>पर्पटकः</b>, तत्र । व्रियते <b>वरः</b>, वरश्चासौ
तिक्तश्च <b>वरतिक्तः</b> । द्वे नाम्नी <b>इत्यपरे</b> । रजति <b>रजकः</b>, "नृत्—खन्—रञ्ज शिल्पिन्यकट्"
[ सिद्ध० ५.१.६५ ] इत्यकट् । रजस्य नामाऽस्य <b>रजनामकः</b>, अत्र रजशब्दोऽका-
रान्तः । तेन <b>रेणुः</b> <b>पांसु</b>रित्यादीनि । आह च—
पर्पटः स्यात् पर्पटको वरतिक्तश्च नामतः ।
रजो रेणुश्च पासुश्च कवचश्चर्मकण्टकः ॥
[ धन्व० वर्ग १ श्लो० ४५ ]
कल्याणकश्च विज्ञेयः पर्पटो नामभिर्बुधैः ॥
एकपुष्पोऽतिसारश्च चरको ज्वरनाशनः ॥
[                                      ] इति ।
एतस्य लोके 'पीतपापडा' इति प्रसिद्धिः ।</c>


<v><b>गोजिह्वायां शृङ्गबेरी दार्विका भूमिकालिका ॥ २५९ ॥</b></v>


<c><b>गोजिह्वा</b> गोजिह्वाभपत्रा तस्याम् । "शृश्‌ हिंसायाम्" शृणाति रोगान् <b>शृङ्गबेरी</b>,
"शतेरादयः" [ हैमोणादिसू० ४३२ ] इति केरे निपात्यते, शृङ्गोपलक्षितं बेरं—देहो-
ऽस्या इति वा । दारयति रोगान् दार्वी, दृणाति वा, "कृ—वा—पा—जि—" [ हैमोणादिसू०
१ ] इत्युण्‌, गौरादित्वाद्‌ ङीः, स्वार्थिके के <b>दार्विका</b> । भूमौ कालिकेव <b>भूमिका-
लिका</b> । आह च—
गोजिह्वा गोजिका गोभी दार्बिका खरपर्णनी ।
[                                   ] इति ।

<f id="1">रजः कवचनामकः नि० ॥</f>


;p{0143}
एतस्या लोके 'गोभी' इति प्रसिद्धिः ॥ २५९ ॥</c>


<v><b>बलायां शीतपाकी स्याद् भ[^1]द्रादन्योदनाह्वया ।
वाटी वाट्यालकः (?)लिका वाट्यपुष्पिका खरयष्टिका ॥ २६० ॥</b></v>
<v><b>काष्ठिका समराह्वा च समाङ्गा च महोदरी ।</b></v>


<c>"बल प्राणन—धान्यावरोधयोः" बलन्त्यनया <b>बला</b>, बलकृत्त्वात्, तस्याम् । शीतेन
पाकोऽस्याः <b>शीतपाकी</b>, "पाक—कर्ण—पर्ण—" [ सिद्ध० २.४.५५ ] इति ङीः । भद्रम-
दनमस्या <b>भद्रादनी</b> । ओदनस्य आह्वयोऽस्याः <b>ओदनाह्वया</b> । "वट वेष्टने" वट्यते
<b>वाटी</b> । वटति वट्यते वा <b>वाट्याली</b>, "चात्वाल—कङ्काल—" [ हैमोणादिसू० ४८० ] इत्याले
निपात्यते, [ के <b>वाट्यालिका</b> ] । य<b>च्चन्द्रनन्दनः</b>—
बला भद्रौदनी हृद्या तथा वाट्यालकः
[                                  ] इति ।
वाट्यं—वेष्टनीयं पुष्पमस्याः <b>वाट्यपुष्पिका</b> । खरा यष्टिरस्याः <b>खर-
यष्टिका</b> ॥ २६० ॥</c>


<c>काष्ठमस्त्यस्या <b>काष्ठिका</b>, "अतोऽनेकस्वरात्" [ सिद्ध० ७.२.६ ]
इतीक । समर इत्याह्वाऽस्याः <b>समराह्वा</b> । सममङ्गमस्याः <b>समाङ्गा</b> । महद् उदरं—मध्य-
मस्याः <b>महोदरी</b> । आह च—
बला भद्रादनी वाटी समाङ्गा खरयष्टिका ।
महासमाङ्गौदनिका शीतपाक्योदनाह्वया ॥
[ धन्व० वर्ग १ श्लो० २८० ] इति ।
एतस्या लोके 'बला' इत्येव प्रसिद्धिः ।</c>


<v><b>महाबलायां बलिका पुष्पिका पीतपुष्पिका ॥ २६१ ॥</b></v>
<v><b>देवसहा सहदेवाऽतिबला वा[^2]ट्यपुष्पिका ।
ऋष्यप्रोक्ता ऋ[^3]क्षगन्धा कङ्कता वर्षपुष्पिका ॥ २६२ ॥</b></v>
<v><b>वाट्यायनी भूरिबला तिष्या वीर्या बृहद्‌बला ।
महागन्धा गन्धवल्ली मङ्गल्या[^4] च प्रसाधनी ॥ २६३ ॥</b></v>

<f id="1">भद्रोदन्योदनाह्वया । वाट्यालकरतथा वाट्य नि० ॥</f>
<f id="2">वाह्यपुष्पिका नि० ॥</f>
<f id="2">ऋष्यगन्धा नि० ॥</f>
<f id="4">ल्याऽर्थप्रसा नि० ॥</f>


;p{0144}
<c>महती चासौ बला च <b>महाबला</b>, तस्याम् । बला एव <b>बलिका</b> । पुष्पाणि
सन्त्यस्याः <b>पुष्पिका</b>, "अतोऽनेकस्वरात्" [ सिद्ध० ७.२.६ ] इतीकः । पीता चासौ
पुष्पिका च <b>पीतपुष्पिका</b> ॥ २६१ ॥</c>


<c>देवान् सहते <b>देवसहा</b> । सह दीव्यति <b>सहदेवा</b> । अतिरिक्तं बलमस्याः
<b>अतिबला</b> । वाट्यं—वेष्टनीयं पुष्पमस्या वाट्यपुष्पी, के <b>वाट्यपुष्पिका</b> । ऋष्यैः—
मृगैः प्रोक्ता <b>ऋष्यप्रोक्ता</b> । ऋक्षस्य इव गन्धोऽस्याः <b>ऋक्षगन्धा</b> । "ककुङ्‌
गतौ" कङ्कते <b>कङ्कता</b>, "दृ—पृ—भृ—मृ—शी—" [ हैमोणादिसू० २०७ ] इत्यादिना
किदतः । वर्षे पुष्प्यति <b>वर्षपुष्पिका</b> ॥ २६२ ॥</c>


<c>वाट्यमयते <b>वाट्यायनी</b> । भूरि बलमस्या <b>भूरिबला</b> । <b>तिष्या</b> मङ्गल्या ।
वीरे साध्वी <b>वीर्या</b>, "तत्र साधौ" [ सिद्ध० ७.१.१५ ] इति य । बृहद् बल-
मस्या <b>बृहद्बला</b> । <b>बृहत्फला</b> इत्येके । महान् गन्धोऽस्या <b>महागन्धा</b> । गन्धस्य
वल्ली <b>गन्धवल्ली</b> । मङ्गले साधु<b>र्मङ्गल्या</b>, "तत्र साधौ" [ सिद्ध० ७.१.१५ ]
इति यः । प्रसाध्यति <b>प्रसाधनी</b> । आह च—
महाबला वषपुष्पी तथा वाट्यायनी स्मृता ।
सहदेवी देवसहा पीतपुष्पी बृहत्फला ।
बलिकाऽतिबला ज्ञेया वाट्यपुष्पी च कङ्कता ।
ऋष्यप्रोक्ता ऋक्षगन्धा सैव भूरिबला मता ॥
[ धन्व० वर्ग १ श्लो० २८२, २८६ ] इति ।
एतद् बलात्रितयं ज्ञेयम् । यदवाधेतस्य गुणाधिकारे—
वात—पित्तापहं ग्राहि बल्यं वृष्यं बलात्रयम् ॥
[ धन्व० वर्ग १ श्लो० २८७ ] इति ॥ २६३ ॥</c>


<v><b>मुसल्यां तु तालमूली दुर्नामारिर्महा[^1]वृषा ।
वृष्यकन्दा तालपर्णी सुमूला बलदा शिवा ॥ २६४ ॥</b></v>


<c>"मुसच् खण्डने" दन्त्यान्त, मुस्यति <b>मुसली</b>, "तृपि—वपि—" [ हैमोणादिसू०
४६८ ] इति किदल, तस्याम् । ताल इव मूलोऽस्याः <b>तालमूली</b> । दुष्टो
नामः—नमनमस्या दुनामा आबन्त, अर्शोरुक्‌, तस्या अरिः—नाशनाद् <b>दुर्ना-
मारिः</b> । महती वृषा <b>महावृषा</b> । वृष्य कन्दोऽस्या <b>वृष्यकन्दा</b> । ताले पर्णान्यस्याः

<f id="1">हाविषा नि० ॥</f>


;p{0145}
<b>तालपर्णी</b>, "पाक—कर्ण—पर्ण—" [ सिद्ध० २.४.५५ ] इति ङीः । शोभनो मूलोऽस्याः
<b>सुमूला</b> । बलं ददाति <b>बलदा</b> । <b>शिवा</b> निरुपद्रवा । आह च—
मुसली खलिनी तालपत्री काञ्चनपुष्पिका ।
महावृष्या वृष्यकन्दा खर्जूरी तालमूलिका ॥
[                                ] इति ।
एतस्या लोके 'मुसली' इति प्रसिद्धिः ॥ २६४ ॥</c>


<v><b>हिङ्गौ जतुक—वाल्हीका—ऽगूढगन्धानि रामठम् ।
सहस्रवेधि भूतघ्नं जरणं सूपधूपनम् ॥ २६५ ॥</b></v>


<c>"हिंट् गति—वृद्ध्यो" हिनोति नासां <b>हिङ्गुः</b>, पुं—क्लीबलिङ्गः, "हेर्हिन् च"
[ हैमोणादिसू० ७६० ] इति गुः, तत्र । जायते <b>जतुकम्</b>, "कञ्चुकांशुक—" [ हैमोणादि-
सू० ५७ ] इत्युके निपात्यते । <b>वाल्हीके</b>—उदीच्यदेशे भवं <b>वाल्हीकम्</b>, "कोपान्त्यात्‌"
[ सिद्ध० ६.३.५६ ] इत्यण्‌ । अगूढः—अगुप्तो गन्धोऽस्य <b>अगूढगन्धम्</b> । <b>रमठे</b>—
उदीच्यदेशे भवं <b>रामठम्</b>, "भवे" [ सिद्ध० ६.३.१२३ ] इत्यण् । सहस्रं—बहु
वेधयति <b>सहस्रवेधि</b> । भूतान् हन्ति <b>भूतघ्नम्</b> । जीर्यतेऽनेन <b>जरणम्</b>, क्लीबलिङ्गः ।
सूपस्य—प्रहितस्य धूपनं <b>सूपधूपनम्</b> । आह च—
हिङ्गु रामठमत्युग्रं जन्तुघ्नं भूतनाशनम् ।
अगूढगन्धं वाल्हीकं जरणं सूपधूपनम् ॥
[ धन्व० वर्ग २ श्लो० ३६ ] इति ।
एतस्य लोके 'हिङ्गु' इति प्रसिद्धिः ॥ २६५ ॥</c>


<v><b>हिङ्गुपत्र्यां पृथुः पृथ्वी दीर्घिका वारिपत्रिका ।
जतुका रामठी वंशपत्री पिण्डा शिवाटिका ॥ २६६ ॥</b></v>
<v><b>कारवो क[^1]बरी तन्वी बाष्पिका विल्विकेत्यपि ।</b></v>


<c>हिङ्गोः पत्री <b>हिङ्गुपत्री</b>, तस्याम् । प्रथते <b>पृथुः</b>, "रमि—प्रथिभ्यामृच्च रस्य"
[ हैमोणादिसू० ७३० ] इति सूत्रेण "प्रथिष्‌ प्रख्याने" इत्यस्मात् किदुः प्रत्ययो
रेफस्य च ऋकारः, "स्वरादुतः—" [ सिद्ध० २.४.३५ ] इति ङ्यां पृथ्वी । <b>दीर्घिका</b>

<f id="1">करवी तन्वी नि० ॥</f>


;p{0146}
प्रलम्बत्वात् । वारि—वालकं तदिव पत्राण्यस्या, वारिपत्री, के <b>वारिपत्रिका</b> ।
<b>जतुका</b> प्राग्वत् । <b>रामठी</b>त्यत्र "अणञेये—" [ सिद्ध० २.४.२० ] इति डीः ।
<b>वंशपत्री</b> वंशपत्राकारा । <b>पिण्डा</b> पिण्डत्वात् । शिवमटति <b>शिवाटिका</b> ॥ २६६ ॥</c>


<c>कारोरियं <b>कारवी</b> संस्कर्त्री, "तस्येदम्" [ सिद्ध० ६.३.१६० ] इत्यण्‌ ।
कबर्याकृतित्वात् <b>कबरी</b> । <b>बर्बरी</b> च <b>पाठभेदः</b> । <b>तन्वी सूक्ष्मत्वात् । "बाष्पं स्रवति
<b>बाष्पिका</b>" इति <b>क्षीरस्वामी</b> । बिल्वीव <b>बिल्विका</b> । आह च—
हिङ्गुपत्री तु कारवी पृथ्वीका पृथुका पृथुः ।
बाष्पिका दीर्घिका तन्वी बिल्विका दारुपत्रिका ॥
नाडी हिङ्गुपलाशा च जतुका रामठी रसा ।
वंशपत्री वेणुपत्री पिण्डा हिङ्गु शिवाटिका ॥
[ धन्व० वर्ग २ श्लो० ३८,४० ] इति ।
एतस्या लोके 'हिंगुउत्री' इति प्रसिद्धि ।</c>


<v><b>काकजङ्घायां तु दासी लोमहीना प्रचीबला ॥ २६७ ॥</b></v>
<v><b>नदीकान्ता नद्याख्या च पारापतपदीत्यपि ।</b></v>


<c>काकस्येव जङ्घा अस्या <b>काकजङ्घा</b>, तस्याम् । "दासृग् दाने" दन्त्यान्तः,
दासते <b>दासी</b>, अच्, गौरादित्वाद्‌ डी । लोमभिर्हीना <b>लोमहीना</b> । अत एव
<b>लोमशा</b> । "चिंगट्‌ चयने" प्रचिनोति <b>प्रचीबला</b>, "तुल्वलेल्वलादय" [ हैमोणा-
दिसू० ५०० ] इति बले निपात्यते ॥ २६७ ॥</c>


<c>नद्यां कान्ता <b>नदीकान्ता</b> । नदीत्याख्या अस्या <b>नद्याख्या</b> । पारापत इव
पदान्यस्याः <b>पारापतपदी</b> । आह च—
काकजङ्घा ध्वाङ्क्षजङ्घा मदध्वाङ्क्षा सुलोमशा ।
पारापतपदी दासी नदीकान्ता प्रचीबला ॥
[ धन्व० वर्ग ४ श्लो० २३ ] इति ।
एतस्या लोके 'कालउघाडउ' इति प्रसिद्धिः ।</c>


<v><b>काकनासायां सुरङ्गा वायसी वायसाङ्गिका ॥ २६८ ॥</b></v>
<v><b>वारुणी तस्करा स्नायुः काकतुण्डफला च सा ।</b></v>


;p{0147}
<c>काकस्येव नासाऽस्याः <b>काकनासा</b>, तस्याम् । शोभनो रङ्गोऽस्याः <b>सुरङ्गा</b> ।
वायसस्येयं <b>वायसी</b>, "तस्येदम्" [ सिद्ध० ६.३,१६० ] इत्य‌ण्‌, सदाभत्वात् ।
वायसस्येवाङ्गभासारूपं फलमस्याः वायसाङ्गी, स्वार्थिके के <b>वायसाङ्गिका</b> ॥ २६८ ॥</c>


<c>वरुणस्येयं <b>वारुणी</b>, "तस्येदम्" [ सिद्ध० ६.३.१६० ] इत्यण् । तस्कर
इव <b>तस्करा</b> । स्नायति—वेष्टयति <b>स्नायुः</b>, "कृ—वा—पा—जि—" [ हैमोणादिसू० १ ]
इत्युण्‌ । काकतुण्डमिव फलमस्या <b>काकतुण्डफला</b> । आह च—
काकनासा ध्वाङ्क्षनासा काकतुण्डफला च सा ।
सुरङ्गा तस्करा स्नायुर्ध्वाङ्क्षतुण्डफला मता ॥
[ धन्व० वर्ग ४ श्लो० २५ ] इति ।
एतस्या लोके 'कायणी' इति प्रसिद्धिः ।</c>


<v><b>पाषाण[^1]भेदे वृषभः शिलाभिच्चित्रपर्णकः ॥ २६९ ॥</b></v>


<c>पाषाणो भिद्यतेऽनेन <b>पाषाणभेदः</b>, तत्र । वर्षति <b>वृषभः</b>, "ऋषि—वृषि—"
[ हैमोणादिसू० ३३१ ] इति किदभः । शिलां भिनत्ति <b>शिलाभित्</b> । चित्राणि
पर्णान्यस्य <b>चित्रपर्णकः</b> । आह च—
पाषाणभेदकोऽश्मघ्नः शिलाभेदोऽश्मभेदकः ।
स चैवोपलभेदश्च नगविध्वंसकोऽश्मभित् ॥
[ धन्व० वर्ग २ श्लो० १५७ ] इति ।
एतस्य लोके 'पाषाणभेद' इत्येव प्रसिद्धिः ॥ २६९ ॥</c>


<v><b>हयुषायां विस्रगन्धा</b></v>


<c>"हय क्लान्तौ च" हयति <b>हयुषा</b>, "ऋ—पृ—नहि—हनि—" [ हैमोणादिसू० ५५७ ]
इत्यादिना उषः प्रत्ययः, तस्याम् । विस्रो गन्धोऽस्या <b>विस्रगन्धा</b> ।</c>


<v><b>वि[^2]गन्धा वपुषा च सा ।</b></v>


<c>'च' पुनः 'सा' हयुषा 'विगन्धा' गन्धरहिता "टुवपीं बीजसन्ताने" उप्यते
<b>वपुषा</b>, "ऋ—पृ—नहि—हनि—" [ हैमोणादिसू० ५५७ ] इत्युषः । अनयोर्लोके
'हउंसि' इति प्रसिद्धिः । <b>धन्वन्तरि</b>स्तु अभेदेन आह—
हयुषा वपुषा विस्रा विस्रगन्धा विगन्धिका ।
अपरा [ धन्व० वर्ग २ श्लो० ९ ] इति ।</c>

<f id="1">णभेदे मगभिच्छिलामृच्चि नि० ॥</f>
<f id="2">वपुषा मत्स्यगन्धिनी नि० ॥</f>


;p{0148}
<v><b>साऽन्याऽश्वत्थफला ध्वाङ्‌क्षनासिका कच्छुनाशनी ॥ २७० ॥</b></v>


<c>'सा' इति हयुषा 'अन्या' अपरा अश्वत्थाकाराणि फलान्यस्था <b>अश्वत्थफला</b> ।
ध्वाङ्क्षस्येव नासिकाऽस्या <b>ध्वाङ्क्षनासिका</b> । कच्छुं नाशयति <b>कच्छुनाशनी</b> ।
आह च—
अन्याऽश्वत्थफला कच्छूघ्नी ध्वाङ्क्षनासिका ।
[ धन्व० वर्ग २ श्लो० ९ ] इति ।
हयुषाभेदोऽयम् ॥ २७० ॥</c>


<v><b>घण्टारवायां स्यान्माल्यपुष्पिका शणघण्टिका ।
अल्पघण्टा बृहत्पुष्पी शणपुष्पी महाशणः ॥ २७१ ॥</b></v>


<c>घण्टेव रवोऽस्याः <b>घण्टारवा</b>, तस्याम् । माल्यमिव पुष्पाण्यस्या माल्यपुष्पी,
के <b>माल्यपुष्पिका</b> । शणाकारा घण्टिकेव <b>शणघण्टिका</b> । अल्पा चासौ घण्टा च
<b>अल्पघण्टा</b> । बृहन्ति पुष्पाण्यस्याः <b>बृहत्पुष्पी</b>, "असत्काण्ड—प्रान्त—" [ सिद्ध०
२.४.५६ ] इति ङीः । शणस्येव पुष्पाण्यस्याः <b>शणपुष्पी</b>, "असत्काण्ड—प्रान्त—"
[ सिद्ध० २.४.५६ ] इति ङीः । महांश्चासौ शणश्च <b>महाशणः</b> । आह च—
शणपुष्पी बृहत्पुष्पी स चोक्तः शणघण्टकः ।
महाशणो माल्यपुष्पी वामनी कटुतिक्तका ॥
[ धन्च० वर्ग १ श्लो० २०० ] इति ।
शणपुष्पीनामानि । लोके तु 'घूघरु' 'शेणहली' इति वा प्रसिद्धिः ॥ २७१ ॥</c>


<v><b>शणे तु किङ्कणी जाली जन्तुतन्तुर्महाशणः ।
शीघ्रप्ररोही बलवान्‌ सुपुष्पः क्षेत्रमण्डनः ॥ २७२ ॥</b></v>


<c>"शण्‌ श्रण्‌ मदने" इति <b>कविकल्पद्रुम</b>धातुपाठोक्ते शणयति <b>शणः</b>, तत्र ।
कङ्कते—याति <b>किङ्कणिः</b>, "कङ्केरिच्चास्य वा" [ हेमोणादिसू० ६३९ ] इति
अणिः, धातोरकारस्य चेकारः, विकल्पेन ङ्यां <b>किङ्कणी</b> । जालमस्त्यस्या <b>जाली</b> ।
जन्तुमयास्तन्तवोऽस्य <b>जन्तुतन्तुः</b> । द्वे नाम्नी <b>इत्येके</b> । महांश्चासौ शणश्च <b>महा-
शणः</b> । शीघ्रं प्ररोहति अवश्यं <b>शीघ्रप्ररोही</b>, "णिन् चावश्यका—" [ सिद्ध० ५.४.
३६ ] इति णिन् । बलं विद्यतेऽस्य <b>बलवान्</b> । शोभनानि पुष्पाण्यस्य <b>सुपुष्पः</b> ।
क्षेत्रं मण्डयति <b>क्षेत्रमण्डनः</b> । आह च—


;p{0149}
शणे तु किङ्कणी जाली [                               ] इति ।
[ शणनामानि । एतस्य लोके 'शण' इति प्रसिद्धिः ] ॥ २७२ ॥</c>


<v><b>कुसुम्भेऽग्निशिख—महारजने कमलत्तोरम् ।</b><v>


<c>"कुसुच् श्लेषे" कुस्यति <b>कुसुम्भम्</b>, "का—कुसिभ्यां कुम्भः" [ हैमोणादि-
सू० ३३७ ] इति किदुम्भः; सुम्भिः सौत्रः, कौ सुम्भ्यते—निकुट्यते वा [ <b>कुसुम्भः<b> ],
पुं—क्लीबलिङ्गः, तत्र । अग्नेरिव शिखाऽस्य <b>अग्निशिखम्</b> । रज्यतेऽनेन <b>रजनम्‌</b>, "तुदा-
दि—जिवृरञ्जि—" [ हैमोणादिसू० २७३ ] इति किदनः, महच्च तद्‌ रजनं च <b>महारजनम्</b>,
क्लीबलिङ्गः । कमलेभ्य उत्तरं—प्रधानं <b>कमलोत्तरम्</b>, वर्णाधिक्यात् । आह <b>चामरः</b>—
अथ कमलोत्तरम् ।
स्यात् कुसुम्भं वह्निशिखं महारजनमित्यपि ॥
[ का० २ वर्ग ९ श्लो० १०६ ] इति ।
एतस्य लोके 'कुसुंभउ' इति प्रसिद्धिः ।</c>


<v><b>शालपर्ण्यां दीर्घमूला त्रिपर्णी पीतनी ध्रुवा ॥ २७३ ॥</b></v>
<v><b>विदारिगन्धाऽतिगुहा स्थिरा शून्यांशुमत्यपि ।</b></v>

<c>शालस्येव पर्णान्यस्याः <b>शालपर्णी</b>, "पाक—कर्ण—पर्ण—" [ सिद्ध० २.४.५५ ]
इति डीः, तस्याम् । दीर्घो मूलोऽस्याः <b>दीर्घमूला</b> । त्रीणि पर्णान्यस्याः <b>त्रिपर्णी</b> ।
पीतयति <b>पीतनी</b>, "ध्रंत् गति—स्थैर्ययो" ध्रुवति <b>ध्रुवा</b>, अच् ॥ २७३ ॥</c>


<c>विदार्या गन्धोऽस्या <b>विदारिगन्धा</b> । "गुहौग्‌ सवरणे" अत्यर्थं गूहति <b>अति-
गुहा</b>, "नाम्युपान्त्य—" [ सिद्ध० ५.१.५४ ] इति कः । तिष्ठति <b>स्थिरा</b>,
"शुषीषि—" [ हैमोणादिसू० ४१६ ] इति किदिरः । शुने हिता <b>शून्या</b> "शुनो
वश्चोदूत्‌" [ सिद्ध० ७.१.३३ ] इति यः । अंशवः सन्त्यस्या <b>अंशुमती</b>,
दीर्घमूलत्वात् । आह च—
शालपर्णी स्थिरा सौम्या त्रिपर्ण्यतिगुहा ध्रुवा ॥
विदारिगन्धांशुमती दीर्घमूला च पीतनी ।
सर्वानुकारिणी तन्वी दीर्घपर्णी च पर्णिका ।
[ धन्व० वर्ग १ श्लोक ८७, ८८, ९१ ] इति ।
एतस्या लोके 'सावनील' इति प्रसिद्धिः ।</c>

<f id="1">स्थिरा भौमांशु नि० ॥


;p{0150}
<v><b>भार्ग्यां बर्बरकः पद्मा व[^1]र्दकोऽङ्गारवल्लिका ॥ २७४ ॥</b></v>
<v><b>गर्दभशाक—ब्राह्मण्यौ हञ्जी ब्राह्मणयष्टिका ।
आवर्तक्या चर्मरङ्गा विभाण्डी [^1]पीठिका लता ॥ २७५ ॥</b></v>
<v><b>रक्तपुष्पी बिन्दुकिनी स्यान्महाजालिनी च सा ।</b></v>


<c>"भृज्जति <b>भार्गी</b>" इति <b>क्षीरस्वामी</b>; "भृगुजा" <b>इत्येके</b> तस्याम् । "वृणोति
बर्बरः" इति <b>क्षीरस्वामी</b>, "बर्ब्‌ गतौ, बर्बरः" इत्यन्ये, "ऋच्छि—चटि—वटि—"
[ हैमोणादिसू० ३९७ ] इत्यरः, स्वार्थिके के <b>बर्बरकः</b> । <b>पद्मा</b> पद्माभपुष्पा ।
"वृग्‌ट्‌ वरणे" वृणोति वर्दः, "शा—शपि—मनि—कनिभ्यो दः" [ हैमोणादिसू०
२३७ ] इति बहुवचनाद्‌ दः, स्वार्थिके के <b>वर्दकः</b> । अङ्गाराभा वल्ल्योऽस्या अङ्गार-
वल्ली, स्वार्थिके के <b>अङ्गारवल्लिका</b> ॥ २७४ ॥</c>


<c>गर्दभानां शाक इव <b>गर्दभशाकः</b>, गर्दभानां उपभोग्यत्वात् । <b>ब्राह्मणी</b> पवि-
त्रत्वात् । हन्ति रोग <b>हञ्जी</b>, "उटजादय" [ हैमोणादिसू० १३४ ] इत्यजे
निपात्यते । ब्राह्मणाना यष्टिका <b>ब्राह्मणयष्टिका</b> । आवर्तके साध्वी <b>आवर्तक्या</b>, "तत्र
साधौ" [ सिद्ध० ७.१.१५ ] इति यः । चर्मेव रङ्गोऽस्या <b>चर्मरङ्गा</b> । विभा-
युक्तान्यण्डान्यस्या <b>विभाण्डी</b> । पीठोऽस्त्यस्या <b>पीठिका</b> । लाति <b>लता</b>, "पृषि-
रञ्जि—" [ हैमोणादिसू० २०८ ] इति किदतः ॥ २७५ ॥</c>


<c>रक्तानि पुष्पाण्यस्या <b>रक्तपुष्पी</b>, "असत्काण्ड—प्रान्त—" [ सिद्ध० २.४.५६ ]
इति ङीः । बिन्दुकाः सन्त्यस्याः <b>बिन्दुकिनी</b> । महाजालोऽस्त्यस्याः <b>महाजालिनी</b> ।
आह च—
भार्गी गर्दभशाकश्च पद्मा ब्राह्मणयष्टिका ।
अङ्गारवल्ली हञ्जी च वर्दो बर्बरकस्तथा ॥
शुक्रमाता च कासघ्नी भृगुजा भार्गवपर्णिनी ।
[ धन्व० वर्ग १ श्लोक ६८-६९ ] इति ।
तथा च—
हञ्जिका ब्राह्मणी पद्मा भार्गी ब्राह्मणयष्टिका ॥
अङ्गारवल्ली वालेयशाक—वर्वर—वर्दकाः ।
[ अमर० का० २ वर्ग ४ श्लो० ८९-९० इति ।
एतस्या लोके 'भाडंगि' इति प्रसिद्धिः ।</c>

<f id="1">वन्दको नि० ॥</f>
<f id="2">पिच्छिका नि० ॥</f>


;p{0151}
<v><b>नाकुल्यां स्यादक्षिपीडा[^1] नेत्रपीडा विसर्पणी ॥ २७६ ॥</b></v>
<v>शङ्खिनी दृ[^2]ढपादा च यवतिक्ता यशस्करी ।</b></v>


<c>नकुलस्येयं <b>नाकुली</b>, "तस्येदम्" [ सिद्ध० ६.३.१६० ] इत्यण्‌ ; न
आकुलयति वा, नखादित्वात् साधुः, तस्याम् । अक्ष्णः पीडा अस्याः <b>अक्षिपीडा</b> ।
एवं <b>नेत्रपीडा</b> । "सृप्लृं गतौ" विसर्पति <b>विसर्पणी</b>, अनट् ॥ २७६ ॥</c>


<c>शङ्खो विद्यतेऽस्या <b>शङ्खिनी</b> । दृढ पादो मूलेऽस्याः <b>दृढपादा</b> । यवाः तिक्ता
अस्याः <b>यवतिक्ता</b> । यश करोति <b>यशस्करी</b> । आह च—
यवतिक्ता शङ्खिनी च दृढपादा विसर्पणी ।
नाकुली चाक्षिपिण्डा च चित्रमाला यशस्करी ॥
[ धन्व० वर्ग १ श्लो० २५६ ] इति ।
एतस्या लोके 'जवासी' इति प्रसिद्धि ।</c>


<v><b>तेजस्विन्यां पारिजाता शी[^3]ताऽश्वघ्नी महौजसी ॥ २७७ ॥</b></v>
<v><b>तेजोवती तेजनी च तेजोह्वा वल्क[^4]लेति च ।</b></v>


<c>तेजो विद्यतेऽस्याः <b>तेजस्विनी</b>, तस्याम् । पारिणः—पारवतोऽब्धेर्जाता <b>पारि-
जाता</b> । श्यायते स्म <b>शीता</b>, "श्यः शीर्द्रव—मूर्ति—" [ सिद्ध० ४.१.९७ ] इति शीरा-
देश । अश्वं हन्ति <b>अश्वघ्नी</b>, "अचित्ते टक्‌" [ सिद्ध० ५.१.८३ ] इति टक् ।
महद् ओजोऽस्या <b>महौजसी</b> ॥ २७७ ॥</c>


<c>तेजो विद्यतेऽस्या <b>तेजोवती</b> । तेजयति <b>तेजनी</b> । "ह्वेङ् आह्वाने" तेजः-
शब्देन हूयते <b>तेजोह्वा</b> । "वलि वल्लि संवरणे" वलते <b>वल्कला</b>, "वलि—पुषेः कलक्‌"
[ हैमोणादिसू० ४९६ ] इति कित्‌ कलः प्रत्यय । आह च—
तेजस्विनी तेजवती तेजोह्वा तेजनी तिजा ।
अश्वघ्नी वल्कला शीता पारिजाता महौजसी ॥
[ धन्व० वर्ग १ श्लो० २५६ ] इति ।
एतस्या लोके 'तेजक्ती' इति प्रसिद्धिः ।</c>


<v><b>मिस्रेयायां लालपर्णी छत्रा शीतशिवो मिसिः ॥ २७८ ॥</b></v>
<v><b>शालेयो मधुरिका च शालीनस्तालकर्ण्यपि ।</b></v>

<f id="1">डा नेत्रमूला विस नि० ॥</f>
<f id="2">वृद्धपादा च यवतिक्ताऽऽय्सोश्वरा नि० ॥</f>
<f id="3">पीताऽश्वघ्ना नि० ॥</f>
<f id="4">ल्कलेत्यपि नि० ॥</f>


;p{0152}
<c>मस्यति—परिणमति <b>मिस्रेया</b>, "गय—हृदयादयः" [ हैमोणादिसू० ३७० ]
इत्यये निपात्यते, तस्याम् । ताल इव पर्णान्यस्या <b>तालपर्णी</b>, "पाक—कर्ण—पर्ण—"
[ सिद्ध० २.४.५५ ] इति डी । छत्राभपत्रत्वात् <b>छत्रा</b> । शीतं शिनोति <b>शीतशिवः</b>,
"प्रह्वाह्व—" [ हैमोणादिसू० ५१४ ] इति वे निपात्यते । "मिश मश रोषे च"
मिश्यते <b>मिसिः</b>, "नाम्युपान्त्य—" [ हैमोणादिसू० ६०९ ] इति किः, "पृषोद-
रादित्वाद् दन्त्य सकार । "मस्यति—परिणमते <b>मिसिः</b>" इति <b>क्षीरस्वामी</b> ॥ २७८ ॥</c>


<c>शालाया भवः <b>शालेयः</b>, गुप्तत्वात्, "भवे" [ सिद्ध० ६.३.१२३ ] इत्येयण्‌,
शालते इति वा, "गय—हृदयादयः" [ हैमोणादिसू० ३७० ] इत्यये निपात्यते । मधु
विद्यतेऽत्र मधुरा, "मध्वादिभ्यो रः" [ सिद्ध० ७.२.२६ ] इति रः, माद्यत्यनया
वा, "श्वशुर—कुकुन्दुर—" [ हैमोणादिसू० ४२६ ] इत्युरे निपात्यते, स्वार्थिके के <b>मधु-
रिका</b> । शालाप्रवेशनमर्हति <b>शालीनः</b>, "शालीन—कौपीन—" [ सिद्ध० ६.४.१८५ ]
इति निपात्यते । ताल इव कर्ण—पत्रमस्या <b>तालकर्णी</b>, पाक—कर्ण—पर्ण—" [ सिद्ध०
२.४.५५ ] इति ङीः । आह च—
मिस्रेया तालकर्णी च तालपर्णी मिमिस्तथा ।
शालेयः स च शालीनो नाम्ना शीतशिवो मत ॥
[ धन्व० वर्ग २ श्लो० ४ ] इति ।
एतस्या लोके 'व्रीहाली' इति प्रसिद्धि ।</c>


<v><b>पथिकायां तु तुलसी तालपत्री लवङ्गकम् ॥ २७९ ॥</b></v>
<v><b>क[^1]न्दपत्री त्वचं पत्री तलपत्रकमुन्दुरा ।</b></v>


<c>पथोऽस्त्यस्या <b>पथिका</b>, 'अतोऽनेकस्वरात्" [ सिद्ध० ७.२.६ ] इतीकः,
तस्याम् | "तुलण्‌ उन्माने" तोल्यते <b>तुलसी</b>, "फनस—" [ हैमोणादिसू० ५७३ ]
इति निपात्यते । ताल इव पत्राण्यस्या<b>स्तालपत्री</b> लवङ्गप्रतिकृति <b>लवङ्गकम्</b>, "तस्य
तुल्ये क सज्ञा—प्रतिकृत्योः" [ सिद्ध० ७.१.१०८ ] इति कः ॥ २७९ ॥</c>


<c>कन्दाकाराणि पत्राण्यस्या <b>कन्दपत्री</b> । त्वचति—वृणोति <b>त्वचम्</b>, अच्‌ ।
पतति <b>पत्री</b>, "नी—दाव्—" [ सिद्ध० ५.२.८८ ] इति त्रट् । तल इव पत्रमस्य
तलपत्रम्, के <b>तलपत्रकम्</b> । "उदैप्‌ क्लेदने" उनत्ति <b>उन्दुरा</b>, "वाश्यसि—वासि—"
[ हैमोणादिसू० ४२३ ] इत्युर । आह च—

<f id="1">कन्दपत्रत्वच पत्राऽमलपत्रकमुत्तरा नि० ॥</f>


;p{0153}
तालीसकं तु तालीसं पत्रं तालीसपत्रकम् ।
तद्वदामलकीपत्रं पत्त्राढ्यं च सुखादनम् ॥
[ धन्व० वर्ग २ श्लो० ५३ ] इति ।
पथिका तुलसी पत्री कालपत्री त्वचं तथा ।
लवङ्गपत्री कन्दा स्यादुन्दुरा नलपत्रकम् ॥
[                                ] इति ।
एतस्य लोके 'तालीसपत्र' इति प्रसिद्धिः । अन्ये तु भेदं मन्यन्ते । आह च—
तालीसपत्रं तालीसं धात्रीपर्णं शुकोदरम् ।
अपरं पथिकापत्रं पत्राढ्यं तुलसी छदम् ॥
[                                      ] इति ।</c>


<v><b>मास्यां पेशी कृष्णजटा नलदा जटिला जटा ॥ २८० ॥</b></v>
<v><b>तपस्विन्यामिषी हिंस्रा क्रव्यादी पिशिता च सा ।</b></v>


<c>"समासत्वाद् <b>मांसी</b>" इति <b>क्षीरस्वामी</b>, तस्याम् । "पिशंत् अवयवे" पिंशति
पेशि, "किलि—पिलि—" [ हैमोणादिसू० ६०८ ] इति इः, ङ्यां <b>पेशी</b> । कृष्णा
जटा अस्याः <b>कृष्णजटा</b> । नलं द्यति <b>नलदा</b>, "आतो डो—" [ सिद्ध० ५.१.७६ ]
इति डः । जटाः सन्त्यस्याः <b>जटिला</b>, "काला—जटा—घाटात् क्षेपे" [ सिद्ध० ७.२.२३ ]
इतीलः । अभ्रादित्वादप्रत्यये <b>जटा</b> ॥ २८० ॥</c>


<c>अत एव तपो विद्यते अस्या <b>तपस्विनी</b>, "अस्‌—तपो—माया—मेधा—" [ सिद्ध०
७.२.४७ ] इति विन् प्रत्यय । मांसयुक्तत्वाद् <b>आमिषी</b>; अम्यते वा <b>आमिषी</b>,
"अमि—मृभ्यां णित्" [ हैमोणादिसू० ५४९ ] इतीषः । <b>हिंस्रा</b>, हिंसकत्वात् । क्रव्यमत्ति
<b>क्रव्यादी</b> । पिंशिति <b>पिशिता</b>, "क्रुशि—पिशि—" [ हैमोणादिसू० २१२ ] इति किदितः ।
आह च—
मांसी कृष्णजटा हिंस्रा नलदा जटिलाऽऽमिषी ।
जटा च पिशिता मेषी क्रव्यादी च तपस्विनी ॥
[ धन्वा० वर्ग ३ श्लो० ४५ ] इति ।
एतस्या लोके 'छड' इति प्रसिद्धिः ।</c>


<v><b>गन्धमांस्यां पुनः केशी भूतकेशी पिशाचिका ॥ २८१ ॥</b></v>
<v><b>सुलोमशा भूतजटा पूतना केशिकेत्यपि ।</b></v>


<c>गन्धोपलक्षिता मांसी <b>गन्धमांसी</b>, तस्याम् । <b>केशी</b> केशाकारत्वात् ।
क्लिश्यति वा <b>केशी</b>, "क्लिशः के च" [ हैमोणादिसू० ५३० ] इति शः ।


;p{0154}
भूतोपलक्षिता केशी <b>भूतकेशी</b> । पिशाचाः सन्त्यस्यां <b>पिशाचिका</b>, "अतोऽनेक-
स्वरात्" [ सिद्ध० ७.२.६ ] इतीक ॥ २८१ ॥</c>


<c>सुतरां लोमानि श्यति <b>सुलोमशा</b> । भूत इव भूतानां वा जटा अस्या <b>भूत-
जटा</b> । "पूग्‌श्‌ पवने" पूयते <b>पूतना</b>, "पृ—पूभ्यां कित्" [ हैमोणादिसू० २९३ ] इति
कित् तन । केशाः सन्त्यस्या <b>केशिका</b>, "अतोऽनेकस्वरात्" [ सिद्ध० ७.२.६ ] इतीकः ।
आह च—
द्वितीया गन्धमासी च केशा भूतजटा स्मृता ।
पैशाची पूतना केशी भूतकेशी सुलोमशा ॥
[ धन्व० वर्ग ३ श्लो० ४७ ] इति ।
मासीभेदोऽयम् । कृष्णेयम् । आह च—
मांसी जटा भूतकेशी क्रव्यादा नलदा शिवा ।
कृष्णाऽन्या पूतना केशी गन्धमांसी पिशाचिका ॥
[                                        ] इति ।</c>


<v><b>मुरायां सुरभिर्दैत्या गन्धाढ्या गन्धमादनी ॥ २८२ ॥</b></v>
<v><b>भूरिगन्धा गन्धवती कुटी गन्धकुटी च सा ।</b></v>


<c>"मुरत् वेष्टने" मुरति <b>मुरा</b>, दैत्याख्यत्वात्, "नाम्युपान्त्य" [ सिद्ध० ५.१.
५४ ] इति कः, तस्याम् । सुतरां रभते <b>सुरभिः</b>, "पदि—पठि—" [ हैमोणादिसू०
६०७ ] इत्यादिना इ । दैत्ये साधुः <b>दैत्या</b> । यद् <b>विश्वः</b>—
दैत्योऽसुरे मुराया तु दैत्या चण्डौषधावपि ।
[                                     ] इति ।
गन्धेन आढ्या <b>गन्धाढ्या</b> । गन्धेन मदयति <b>गन्धमादनी</b>, रम्यादित्वादनटि
बाहुलकाद् ह्रस्वाभाव, टित्वाद्‌, डी ॥ २८२ ॥</c>


<c>भूरिः—प्रचुरो गन्धोऽस्या <b>भूरिगन्धा</b> । गन्धो विद्यतेऽस्या <b>गन्धवती</b> । "कुटत्
कौटिल्ये" कुटनि <b>कुटी</b>, गौरादित्वाद् ङीः । गन्धस्य कुटी—घटी <b>गन्धकुटी</b> ।
आह च—
मुरा गन्धवती दैत्या गन्धाढ्या गन्धमादनी ।
सुरभिर्भूरिगिन्धा च कुटी गन्धकुटी स्मृता ।
[ धन्व० वर्ग ३ श्लो० ६७ ] इति ।
एतस्या लोके 'एकांगी' इति प्रसिद्धिः ।</c>


;p{0155}
<v><b>प्रपुण्डरीके पौण्डर्यं सानुजं पौण्डरीयकम् ॥ २८३ ॥</b></v>
<v>प्रपौण्डरीकं चक्षुष्यं सत्पुष्पं सानुमानकम् ।</b></v>


<c>प्रकर्षेण पुणति पुण्ड्यते वा <b>प्रपुण्डरीकम्</b>, "सृणीका—ऽस्तीक—" [ हैमोणादिसू०
५० ] इतीके निपात्यते, तत्र ! पुण्डरीकशब्दस्यैकदेशानुकाराद्‌ लोपे पुण्डरीकस्येदं
<b>पौण्डर्यम्</b>, दाहहृत्त्वात्‌ । सानो जातं <b>सानुजम्</b>, "क्वचित्" [ सिद्ध० ५.१.१७१ ]
इति डः । पुण्डरीकस्येदं पौण्डरीयम्, के <b>पौण्डरीयकम्</b> ॥ २८३ ॥</c>


<c>प्रकर्षेण पुण्डरीकस्येदं <b>प्रपौण्डरीकम्</b>, दाहहृत्त्वात्‌, "तस्येदम्" [ सिद्ध०
६.३.१६० ] इत्यण्‌ । चक्षुषे हितं <b>चक्षुष्यम्</b>, "प्राण्यङ्ग—" [ सिद्ध० ७.१.३७ ]
इति यः । सन्ति पुष्पाण्यस्य <b>सत्पुष्पम्</b> । सानौ मान्यते सानुमानम्, के <b>सानुमा-
नकम्</b> । आह च—
प्रपौण्डरीकं चक्षुष्यं पौण्डर्यं पुण्डरीयकम् ।
पौण्डरीक शतपुष्पं सुपुष्पं सानुमानकम् ॥
[ धन्व० वर्ग ३ श्लो० ९२ ] इति ।
एतस्य लोके 'पद्म' इति प्रसिद्धिः । "स्थलपद्मम्" इति <b>गौडः</b> ।</c>


<v><b>जतूकायां तु जतुका जतुकृच्चक्रवर्तनी ॥ २८४ ॥<b></v>
<v><b>जन्तुका जतुकारी च संस्पर्शा जननी जनी ।<b></v>


<c>जतु करोति <b>जतूका</b>, "क्वचित्" [ सिद्ध० ५.१.१७१ ] इति डः, पृषो-
दरादित्वाद् दीर्घः, तस्याम् । जायतेऽस्याः जतु, "भनि जनिभ्यां ध—तौ च" [ हैमो-
णादिसू० ७२१ ] इत्युः तकारश्च, जत्वेव <b>जतुका</b> । जतु करोति <b>जतुकृत्</b> । चक्रेण
वर्तते <b>चक्रवर्तनी</b> ॥ २८४ ॥</c>


<c>जायते जन्तुः, "कृसि—कम्यमि—" [ हैमोणादिसू० ७७३ ] इति तुन्, स्वा-
र्थिके के <b>जन्तुका</b> । जतु करोति <b>जतुकारी</b>, कर्मण्यण्‌ । सङ्गतः स्पर्शोऽस्याः <b>संस्पर्शा</b> ।
जायतेऽस्यां <b>जननी</b>, "करणाऽऽधारे" [ सिद्ध० ५.३.१२९ ] इत्यनट् । जायतेऽस्यां
<b>जनी</b>, गौरादित्वाद्‌ ङीः । आह च—
जन्तुवारा जन्तुकृष्णा जतुका रजनी स्मृता ।
जननी चैव संस्पर्शा जतुका चक्रवर्तनी ॥
[ धन्व० वर्ग ४ श्लो० ८८ ] इति ।
एतस्या लोके 'जंतुवार' इति प्रसिद्धिः ।</c>


;p{0156}
<v><b>मांसरोहायां विकसा वृ[^1]न्ता चर्मकशा रुहा ॥ २८५ ॥</b></v>


<c>मांसे रोहः—प्ररोहोऽस्याः <b>मांसरोहा</b>, तस्याम् । विकसति <b>विकसा</b> । वृणोति
<b>वृन्ता</b>, "पुत—पित्त—" [ हैमोणादिसू० २०४ ] इति ते निपात्यते । चर्भकशेव <b>चर्म-
कशा</b> । रोहति—प्रादुर्भवति <b>रुहा</b>, "नाम्युपान्त्य—" [ सिद्ध० ५.१.५४ ] इति कः ।
आह च—
मांसरोहिण्यतिरुहा वृन्ता चर्मकशा कशा ।
विकसा मासरोहा च रुहा रक्ता प्रकीर्तिता ॥
[ धन्व० वर्ग ४ श्लो० ९४ ] इति ।
एतस्या लोके 'रोहा' इति प्रसिद्धि ॥ २८५ ॥</c>


<v><b>रक्तपाद्यां नमस्कारी समाङ्गाऽञ्जलिकारिका ।
गण्डकाली शमीपत्रा रास्ना खदिरिका च सा ॥ २८६ ॥</b></v>


<c>रक्तः पादोऽस्याः <b>रक्तपादी</b>, तस्याम् । नमस्करोति <b>नमस्कारी</b> । समान्य-
ङ्गान्यस्याः <b>समाङ्गा</b> । अञ्जलि कारयति <b>अञ्जलिकारिका</b>, अञ्जलितपत्रत्वात्, णके
आप्‌ । गण्डेषु—ग्रन्थिषु काली <b>गण्डकाली</b> । शम्याकाराणि पत्राण्यस्याः <b>शमीपत्रा</b> ।
रसत्यनया <b>रास्ना</b>, "रसेर्वा" [ हैमोणादिसू० २६० ] इति विकल्पेन णिद् नः ।
"खद हिंसायाम्" खदति खदिरी, "मदि—मन्दि—" [ हैमोणादिसू० ४१२ ] इति
इरः, गौरादित्वाद् डी, स्वार्थिके के <b>खदिरिका</b> । आह च—
रक्तपादी शमीपत्रा समाङ्गाऽञ्जलिकारिका ।
नमस्कारी गण्डकाली नाम्ना(?रास्ना) खदिरिका मता ॥
[ धन्व० वर्ग ४ श्लो० १०९ ] इति ।
एतस्या लोके 'खयरी' इति प्रसिद्धिः ॥ २८६ ॥</c>


<v><b>तद्विशेषस्त्रिपादी स्यात् सुपादी हंसपादिका ।
विषग्रन्थिर्हंसपदी घृतम[^2]ण्डलकोऽपि च ॥ २८७ ॥</b></v>


<c>तस्याः—रक्तपाद्या विशेषस्तद्विशेषः 'स्याद्‌' भवेत् त्रयः पादा अस्या<b>स्त्रिपादी</b> ।
शोभनाः पादा अस्याः <b>सुपादी</b> । हंस इव पादा अस्या हंसपादी, के <b>हंसपा-
दिका</b> । विषयुक्तो ग्रन्थिरस्या <b>विषग्रन्थिः</b> । हंस इव पदमस्या <b>हंसपदी</b> । घृतस्य
मण्डलकः <b>घृतमण्डलकः</b> । आह च—

<f id="1">वृत्ता चर्मकषा रुहा नि० ॥</f>
<f id="2">मण्डलिकाऽपि नि० ॥</f>


;p{0157}
रक्तपाद्यपरा प्रोक्ता विषग्रन्थिस्त्रिपाद्यपि ।
हंसपादी हंसपदी घृतमण्डलकश्च सा ॥
[ धन्व० वर्ग ४ श्लो० १११ ] इति ।
एतस्या लोके 'हंसपदी' इति प्रसिद्धिः ॥ २८७ ॥</c>


<v><b>अथ स्याज्जलपिप्पल्यां शारदी शकुलादनी ।
मत्स्यादनी मत्स्यगन्धा लाङ्गली तोयपिप्पली ॥ २८८ ॥</b></v>


<c>जलस्य पिप्पली <b>जलपिप्पली</b>, तस्याम् । शरदि—ऋतुविशेषे भवा <b>शारदी</b>,
"भर्तु—सन्ध्यादेरण्‌" [ सिद्ध० ६.३.८९ ] इत्यण्‌, "अणञेये—" [ सिद्ध० २.४.२० ]
इति ङीः । <b>शकुलादनी</b>, मत्स्यभक्षणात् । अत एव <b>मत्स्यादनी</b> । मत्स्यस्येव गन्धोऽस्या
<b>मत्स्यगन्धा</b> । <b>लाङ्गली</b> हलाकारत्वात् । तोयस्य पिप्पली <b>तोयपिप्पली</b> । <b>अम्बु-
पिप्पल्यपि</b> । आह च—
जलपिप्पल्यभिहिता शारदी तोयपिप्पली ।
मत्स्यादनी मत्स्यगन्धा लाङ्गली शकुलादनी ।
[ धन्व० वर्ग ४ श्लो० ६४ ] इति ।
एतस्या लोके 'जलपिंपली' इति प्रसिद्धिः ॥ २८८ ॥</c>


<v><b>शिवमल्ल्यां पाशुपतः सुव्रतो वसुको बुकः ।
कुलपुष्पः किण्वमूलः पा[^1]ण्डुराङ्गः प्रियः कुलः ॥ २८९ ॥</b></v>


<c>शिवप्रिया मल्ली <b>शिवमल्ली</b> । उक्तं च—
बुकं बिल्वं सधुत्तूरं सुमना पाटला तथा ।
पद्ममुत्पल—गोसूर्यमष्टौ पुष्पाणि शङ्करे ॥
[                         ] इति ।
तस्याम् । पशुपतेः प्रियोऽयं <b>पाशुपतः</b>, "तस्येदम्" [ सिद्ध० ६.३.१६० ] इत्यण्‌ ।
शोभनो व्रतोऽस्य <b>सुव्रतः</b> । वस्ते—छादयति वसुः, "भृ—मृ—तृ—त्सरि—" [ हैमो-
णादिसू० ७१६ ] इत्युः, स्वार्थिके के <b>वसुकः</b> । "वसति <b>वसुकः</b>" <b>इत्यपरे</b>,
"कञ्चुकांशुक—" [ हैमोणादिसू० ५७ ] इत्युके निपात्यते । "वांक्‌ गति—गन्धनयो"
वाति बुकः, "कञ्चुकांशुक—" [ हैमोणादिसू० ५७ ] इत्युके निपातनात् साधुः ।
"वेकः" इति प्राच्याः प्रोचुः । कुले पुष्पति <b>कुलपुष्पः</b> । किण्वं मूलेऽस्य <b>किण्व-

<f id="1">पाण्डुरोगप्रियः नि० ॥</f>


;p{0158}
मूलः</b> । पाण्डुरमङ्गमस्य <b>पाण्डुराङ्गः</b> । प्रीणाति प्रियः, "नाम्युपान्त्य—" [ सिद्ध०
५.१.५४ ] इति कः | "कुल बन्धु—सन्तानयोः" कोलति "<b>कुलः</b>", "नाम्युपान्त्य‌—"
[ सिद्ध० ५.१.५४ ] इति कः । आह च—
बुको वसुक इत्युक्त शिवाङ्क शिवशेखरः ।
महापाशुपतश्चैव सुव्रत शिवमल्लिका ॥
[ धन्व० वर्ग ४ श्लो० १९ ] इति ।
एतस्य लोके 'बूअ' इति प्रसिद्धिः ॥ २८९ ॥</c>


<v><b>अतिविषायां तु विश्वा भङ्गुरा श्वेतकन्दिका ।
उपविषा श्यामकन्दा शृङ्गी प्रतिविषा विषा ॥ २९० ॥</b></v>


<c>अतिक्रान्ता विषाद् <b>अतिविषा</b>, तस्याम् । "विशत् प्रवेशने" विशति अन्तः
<b>विश्वा</b>, "निघृषि—" [ हैमोणादिसू० ५११ ] इति किद् वः । भज्यते इत्येवंशीला
<b>भङ्गुरा</b>, "भञ्जि—भासि—मिदो घुर" [ सिद्ध० ५.२.७४ ] इति घुर [ श्वेतः कन्दोऽस्याः श्वेत-
कन्दा, स्वार्थिके के <b>श्वेतकन्दिका</b> । उप—समीपे विषमस्या <b>उपविषा</b> । श्यामः कन्दोऽस्या
<b>श्यामकन्दा</b> । "शृङ्गयुक्तत्वात् <b>शृङ्गी</b>" इति <b>क्षीरस्वामी</b> । "शृणाति रोगान् <b>शृङ्गी</b>"
<b>इत्यपरे</b>, "शृङ्ग—शार्ङ्गादय" [ हैमोणादिसू० ९६ ] इति गे निपात्यते, गौरादित्वाद्‌
डीः । प्रतीपा विषस्य <b>प्रतिविषा</b>, अगदत्वात् । वेवेष्टि <b>विषा</b> । आह च—
अतिविषा शुक्लकन्दा ज्ञेया विश्वा च भङ्गुरा ।
श्यामकन्दा प्रतिविषा शृङ्गी चोपविषा विषा ॥
[ धन्व० वर्ग १ श्लो० १० ] इति ।
एतस्या लोके 'अतिविसु' इति प्रसिद्धिः ॥ २९० ॥</c>


<v><b>मेदायां स्यान्मणिच्छिद्रा मधुरा शालपर्ण्यपि ।</b></v>


<c>"मिदि मिदक्‌ स्निहि" इति <b>कविकल्पद्रुम</b>धातुपाठोक्तेः मेदयति <b>मेदा</b>, तस्याम् ।
मणीनां छिद्रमस्या <b>मणिच्छिद्रा</b> । मधु विद्यते अस्या <b>मधुरा</b>, "मध्वादिभ्यो रः"
[ सिद्ध० ७.२.२६ ] इति रः, माद्यति अनया वा, "श्वशुर—कुकुन्दुर—" [ हैमो-
णादिसू० ४२६ ] इत्युरे निपात्यते । शाल इव पर्णान्यस्या <b>शालपर्णी</b>, "पाक—
कर्ण—पर्ण—" [ सिद्ध० २.४.५५ ] इति डीः ।</c>


<v><b>महामेदायां तु वसुच्छिद्रा देवमणिर्वसुः ॥ २९१ ॥</b></v>


<ava><b>॥ इत्याचार्यश्रीहेमचन्द्रविरचिते निघण्टुशेषे
द्वितीयो गुल्मकाण्डः ॥ २ ॥</b></ava>

<f id="1">विषाऽरुणा नि० ॥


;p{0159}
<c>महती चासौ मेदा च <b>महामेदा</b>, तस्याम् । वसूनां छिद्रमस्या <b>वसुच्छिद्रा</b> ।
देवश्वासौ मणिश्च <b>देवमणिः</b> । वसति <b>वसुः</b>, "भृ—मृ—तृ—त्सरि—" [ हैमोणादिसू०
७१६ ] इत्युः । आह च—
मेदा ज्ञेया मणिच्छिद्रा माल्यवर्णाऽधराऽपि च ।
महामेदा देवमणिर्वसुच्छिद्रा प्रकीतिता ॥
[ धन्व० वर्ग० १ श्लो० १२७ ] इति ।
मेदाविशेषोऽयम् । अनयोर्लोक 'मेद' इति प्रसिद्धिः ॥ २९१ ॥</c>


<ava><b>॥ इति श्रीमद्‌बृहत्खरतरगच्छे श्रीजिनराजसूरिशिष्यश्रीजयसागर-
महोपाध्यायपट्टानुक्रमायातवाचनाचार्य-
श्रीभानुमेरुगणिशिष्यसमस्त-
प्रशस्तग्रन्थावलि-
विचक्षणश्रीज्ञानविमलोपाध्याय-
शिष्यवाचनाचार्यश्रीश्रीवल्लभगणिविरचितायां
श्रीहेमचन्द्राचार्यकृतनिघण्टुशेषटीकायां गुल्मकाण्डो द्वितीयः
समाप्तः ॥ २ ॥</b></ava>


;p{0160}
३
<b>[ तृतीयो लताकाण्डः ]</b>

<ava>॥ अर्हम् ॥ अथ तृतीयं लताकाण्डं व्याख्यायते—</ava>

<v><b>गुञ्जायां कृष्णला काकचिञ्चिका काकनिन्दिका ।
काकादनी काकनखी रक्तिका काकनन्तिका ॥ २९२ ॥</b></v>
<v><b>काकपीलुश्चक्रशल्या दुर्मेषा ताम्रिकोच्चटा ।
चूडामणिर्द्रुमोद्घा[^1] च शीतपाकी शिखण्डिनी ॥ २९३ ॥</b></v>


<c>"क्षीज कूज गुज गुजु अव्यक्ते शब्दे" गुञ्जति शिम्ब्या <b>गुञ्जा</b>, तस्याम् ।
कृष्णं प्रान्ते लाति <b>कृष्णला</b> । काकपर्णा चिञ्ची—प्रान्तोऽस्या काकचिञ्ची, स्वा-
र्थिके के <b>काकचिञ्चिका</b> । काक इव निन्द्यते श्यामवर्णेन <b>काकनिन्दिका</b> । काकै-
रद्यते <b>काकादनी</b> । काकस्येव नखोऽस्या <b>काकनखी</b> । रक्तो वर्णाऽस्त्यस्या <b>रक्तिका</b>,
"अतोऽनेकस्वरात्" [ सिद्ध० ७.२.६ ] इतीक । काकान् अन्तयति <b>काकनन्तिका</b>,
पृषोदरादित्वात् ॥ २९२ ॥</c>


<c>काकानां पीलुरिव <b>काकपीलुः</b> । चक्राकार शल्यमस्या <b>चक्रशल्या</b> । दुष्टो
मेषोऽस्या <b>दुर्मेषा</b> । ताम्रो वर्णोऽस्त्यस्याः <b>ताम्रिका</b>, "अतोऽनेकस्वरात्‌" [ सिद्ध० ७.२.६ ]
इतीकः । "चट् च भेदे" उच्चटति <b>उच्चटा</b> । चूडाया मणिः <b>चूडामणिः</b> । द्रुमेषु
उद्घा <b>द्रुमोद्घा</b> । शीतेन पाकोऽस्या <b>शीतपाकी</b>, "पाक—कर्ण—पर्ण—" [ सिद्ध० २.
४.५५ ] इति ङीः । शिखण्डोऽस्त्यस्या <b>शिखण्डिनी</b> । आह च—
काकादनी काकपीलु काकशिम्बिश्च रक्तिका ।
चक्रशल्या ध्वाङ्क्षनखी द्रुमोद्घा काकनन्तिका ॥
चूडामणिः शीतपाकी शिखण्डा कृष्णला मता ।
उच्चटा ताम्रिका गुञ्जा [ चटकी काकसाह्वया ] ॥
[ धन्व० वर्ग ४ श्लो० २७,२९ ] इति ।
एतस्या लोके 'चिणउठी' इति प्रसिद्धिः ॥ २९३ ॥</c>

<f id="1">र्द्रुमौघा च शतपाकी नि० ॥</f>


;p{0161}
<v><b>पाठायां श्रेयसी पापचेलिका [^1]विद्धकर्णिका ।
वृकतिक्ता व[^2]नतिक्ता प्राचीना स्थापनी वृकी ॥ २९४ ॥<b></v>
<v><b>एकाष्ठीला रसाऽम्बष्ठाऽवष्ठकी वृकदन्तिका ।<b></v>


<c>पाठ्यते <b>पाठा</b>, तस्याम् | अतिशयेन प्रशस्या <b>श्रेयसी</b>, "गुणाङ्गाद्वेष्ठेयसू"
[ सिद्ध० ७.३.९ ] इति ईयसौ प्रत्यये "प्रशस्यस्य श्रः" [ सिद्ध० ७.४.३४ ]
इति श्रादेशः । पापा चासौ चेली च पापचेली, वृकीत्वात्, "निन्द्यं कुत्सनैरपा-
पाद्यैः" [ सिद्ध० ३.१.१०० ] इति समासः, स्वार्थिके के <b>पापचेलिका</b> । विद्धौ
कर्णौ यया सा विद्धकर्णी, शास्त्रे श्रूयमाणत्वात्, स्वार्थिके के <b>विद्धकर्णिका</b> ।
वृक इव तिक्तरसा <b>वृकतिक्ता</b> । वने तिक्तरसा <b>वनतिक्ता</b> । प्राचि भवा
<b>प्राचीना</b> । स्थाप्यते <b>स्थापनी</b>, बस्तिकर्मोपयोग्या । "कुकि वृकि आदाने" वर्कते
<b>वृकी</b>, 'नाम्युपान्त्य—" [ सिद्ध० ५.१.५४ ] इति कः । वृणातीति वा, "विचि—
पुषि—" [ हैमोणादिसू० २२ ] इति कित् क ॥ २९४ ॥</c>


<c>एकः अष्ठील—मज्जा अस्या <b>एकाष्ठीला</b> । रस्यते <b>रसा</b> । अमति <b>अम्बष्ठा</b> ।
"पष्ठैधिठादय" [ हैमोणादिसू० १६६ ] इति ठे निपात्यते, कीचक—पेचक—"
[ हैमोणादिसू० ३३ ] इत्यके निपातनाद्‌ <b>अम्बष्ठकी</b> । वृकस्य इव दन्ता अस्या वृकदन्ती
के <b>वृकदन्तिका</b> । आह च—
पाठाऽम्बष्ठाऽम्बष्ठकी च प्राचीना पापचेलिका ।
वृकतिक्ता वनतिक्ता पापिका स्थापनी वृकी ॥
[ धन्व० वर्ग १ श्लो० ७० ] इति ।
एतस्या लोके 'पाठ' इति प्रसिद्धिः ।</c>


<v><b>शतावर्यां बहुसुता पीवरीन्दीवरी वरी ॥ २९५ ॥</b></v>
<v><b>श[^3]तमूली शतपदी शतवीर्या मधुस्रवा ।
नारायणी द्वीप[^4]शत्रुर्द्वीपिकाऽभीरुपत्रिका ॥ २९६ ॥</b></v>
<v><b>महापुरुषदत्तोर्ध्वकण्टका वरकण्टका ।
सहस्रवीर्या तुङ्गिन्यभीरुः संवरणीत्यपि ॥ २९७ ॥</b></v>


<c>शतेन आवृणोति <b>शतावरी</b>, तस्याम् । बहुधा सुवति <b>बहुसुता</b>, "सुसि—तनि—
तुसेर्दीर्घश्च वा" [ हैमोणादिसू० २०३ ] इति कित् तः प्रत्ययः । पीयते <b>पीवरी</b>,

<f id="1">वृद्धकर्णिका नि० ॥</f>
<f id="2">वरतिक्ता नि० ॥</f>
<f id="3">शतमूला नि० ॥</f>
<f id="4">द्विपिशत्रु नि० ॥</f>


;p{0162}
"तीवर—धीवर—" [ हैमोणादिसू० ४४४ ] इति वरटि निपात्यते । "प्यैङ्‌ वृद्धौ"
प्यायते वा <b>पीवरी</b>, "ध्या—प्योर्धी पी च" [ हैमोणादिसू० ९०८ ] इति कनिप्‌
प्रत्यय पी इत्यादेशश्च । <b>इन्दीवरी</b>, उत्पलपुष्पत्वात् । वृणोति <b>वरी</b> ॥ २९५ ॥</c>


<c>शतं—बहूनि मूलान्यस्याः <b>शतमूली</b> । शतं—बहूनि पदान्यस्याः <b>शतपदी</b> ।
शतं—बहु वीर्यमस्याः <b>शतवीर्या</b> । मधु स्रवति <b>मधुस्रवा</b> । नारायणस्येयं <b>नारायणी</b>
विष्णुजाता, "तस्येदम्" [ सिद्ध० ६.३.१६० ] इत्यण्‌ । द्वीपिनः शत्रुरिव <b>द्वीपि-
शत्रुः</b> । द्वीपो विद्यतेऽस्या <b>द्वीपिका</b> । न भीरूणि पत्राण्यस्या अभीरुपत्री, स्वार्थिके
के <b>अभीरुपत्रिका</b> ॥ २९६ ॥</c>


<c>महापुरुषेण दत्ता <b>महापुरुषदत्ता</b> । ऊर्ध्वं कण्टकान्यस्या <b>ऊर्ध्वकण्टका</b> ।
वराः कण्टका अस्या <b>वरकण्टका</b> । सहस्रं—बहु वीर्यमस्या <b>सहस्रवीर्या</b> । तुङ्गो
विद्यतेऽस्या <b>तुङ्गिनी</b> । न भीरुः <b>अभीरुः</b> स्थिरपत्रा । संव्रियते <b>संवरणी</b> । आह च—
शतावरी शतपदी पीवरीन्दीवरी वरी ।
ऋक्षप्रोक्ता द्वीपिशत्रुर्द्वीपिका वरकण्टका ॥
सह[स्र]वीर्याऽभीरुश्च तुङ्गिनी बहुपत्रिका ।
महापुरुषदत्ता च शतावर्यूर्ध्वकण्टका ॥
[ धन्व० वर्ग १ श्लो० २९१, २९३ ] इति ।
एतस्या लोके 'शतावरी' इति प्रसिद्धि ॥ २९७ ॥</c>


<v><b>कटुकायां मत्स्यपित्ता रोहिणी कटुरोहिणी ।
अशोकरोहिणी कृष्णभेदा तिलकरोहिणी ॥ २९८ ॥</b></v>
<v><b>क[^1]टम्बरा काण्डरुहा रास्ना तिक्तकरोहिणी ।
तिक्ताऽरिष्टा कटुर्मत्स्या चक्राङ्गी शकुलादनी ॥ २९९ ॥</b></v>


<c>कटति कटुः, "भृ—मृ—तृ—त्सरि—" [ हैमोणादिसू० ७१६ ] इत्युः, स्वार्थिके के
<b>कटुका</b>, तस्याम् । मत्स्यपित्तास्वादा मत्स्याना पित्त—जीवितं वा <b>मत्स्यपित्ता</b> । रोह-
यत्यङ्गं <b>रोहिणी</b> । कटुश्चासौ रोहिणी च <b>कटुरोहिणी</b> । नास्ति शोकोऽस्या
अशोका, सा चासौ रोहिणी च <b>अशोकरोहिणी</b> । <b>शोकरोहिणी</b>त्यपि । कृष्णो
भेदः—छेदोऽस्याः <b>कृष्णभेदा</b> । तिलक रोहयति <b>तिलकरोहिणी</b> ॥ २९८ ॥</c>


<c>कटति—आवृणोति गलं <b>कटम्बरा</b>, "जठर—क्रकर—" [ हैमोणादिसू० ४०३ ]
इत्यरे निपात्यते । काण्डे रोहति <b>काण्डरुहा</b>, "नाम्युपान्त्य—" [ सिद्ध० ५.१.५४ ]

<f id="1">कटम्भरा नि० ॥</f>


;p{0163}
इति कः । रसति <b>रास्ना</b>, "रसेर्वा" [ हैमोणादिसू० २६० ] इति नः । तिक्तकस्य
रोहिणी <b>तिक्तकरोहिणी</b> । तेजयति <b>तिक्ता</b>, "पुत—पित्त—" [ हैमोणादिसू० २०४ ]
इति ते निपात्यते । न रिष्यते—न हिस्यते <b>अरिष्टा</b>, "शी—री—" [ हैमोणादिसू० २०१ ]
इति बहुवचनात् कित् तः । कटुशब्दसाधनाऽत्रैव प्रागुक्ता । <b>मत्स्या</b> मत्स्यपित्तत्वात् ।
चक्राकारमङ्गमस्याः <b>चक्राङ्गी</b> । शकुलैरद्यते <b>शकुलादनी</b> । आह च—
कटुका मत्स्यशकुला मत्स्यपित्ता च रोहिणी ।
कृष्णभेदा चन्द्ररुहा नाम्ना(? रास्ना) कटुकरोहिणी ॥
अशोका रोहिणी तिक्ता चक्राङ्गी शकुलादनी ।
कटुरोहिण्यरिष्टा च प्रोक्ता तिक्तकरोहिणी ॥
[ धन्व० वर्ग १ श्लो० ३७-३८ ] इति ।
एतस्या लोके 'कडू' इति प्रसिद्धिः ॥ २९९ ॥</c>


<v><b>कपिक[^1]च्छूरात्मगुप्ता कण्डुरा दुरभिग्रहा ।
अजहा मर्कटी व्यण्डा कच्छुरा कपिकच्छुरा ॥ ३०० ॥</b></v>
<v><b>ऋष्यप्रोक्ता शूकशिम्बिर्लाङ्गली प्रावृषायणी ।
[^2]ऋषभी वह्निपर्याया कपिरोमा दुरालमा ॥ ३०१ ॥</b></v>


<c>कपीन् कषति <b>कपिकच्छूः</b>, स्त्रीलिङ्गः, "कषेर्ण्ड—छौ च षः" [ हैमोणादिसू०
८३१ ] इति, "कष हिंसायाम्" इत्यस्माद् ऊः प्रत्ययः षकारस्य च छादेशः, तस्याम् ।
आत्मना गुप्ता स्पर्शाविषयत्वाद्‌ <b>आत्मगुप्ता</b> । कण्डूं राति <b>कण्डुरा</b>, "क्वचित्"
[ सिद्ध० ५.१.१७१ ] इति डे पृषोदरादित्वाद्‌ ह्रस्वे च साधुः । दुःखेन अभिगृह्यते
<b>दुरभिग्रहा</b> । न जहाति शूकान् <b>अजहा</b> । मर्कटीव <b>मर्कटी</b>, कपिरोमफलत्वात् ।
विगतोऽण्डोऽस्या <b>व्यण्डा</b> । "न विगताण्डा <b>अव्यण्डा</b>" इति <b>क्षीरस्वामी</b> । कच्छूर-
स्त्यस्याः <b>कच्छुरा</b>, कच्छ्‌वा डुरः" [ सिद्ध० ७.२.३९ ] इति डुर । कपीनां
कच्छुरा <b>कपिकच्छुरा</b> ॥ ३०० ॥</c>


<c>ऋष्यैः—मृगैः प्रोक्ता—दर्शिता <b>ऋष्यप्रोक्ता</b> । "ऋषिभिरप्रोक्ता वा, हेयत्वात्" इ-
त्येके । शूकप्रधाना—सकण्टका शिम्बिरस्याः <b>शूकशिम्बिः</b> । लाङ्गलीव <b>लाङ्गली</b>,
हलाकारत्वात् । प्रावृषि भवा <b>प्रावृषायणी</b> । "ऋषत् गतौ" ऋषति <b>ऋषभी</b>, "ऋषि
वृषि—" [ हैमोणादिसू० ३३१ ] इति किदभः । यदाह—

<f id="1">कच्छा महागुप्ता नि० ॥</f>
<f id="1">आर्यभी नि० ॥</f>


;p{0164}
ऋषभी तु शूकशिम्ब्याम् [                          ] इति ।
वह्नेः पर्यायोऽस्या <b>वह्निपर्याया</b> । कपीनां रोमेव रोमास्याः <b>कपिरोमा</b> ।
अत एव <b>कपिरोमफला</b> । दुःखेन आलभ्यते <b>दुरालभा</b> । आह <b>चेन्दुः</b>—
ऋष्यप्रोक्ता स्वयगुप्ता कपिकच्छूश्च कण्डुरा ।
आत्मगुप्ता दुरालम्भा लाङ्गली दुरभिग्रहा ॥
अव्यण्डा वृषभी गुप्ता कण्डूरा शूकशिम्बिका ।
कपिरोमफला चैव समाना सुविषायणी ॥
ज्ञेया जाङ्गलिका सैव साऽजहा प्रावृषायणी ॥
[                                 ] इति ।
एतस्या लोके 'कउंछि' इति प्रसिद्धिः ॥ ३०१ ॥</c>


<v><b>मञ्जिष्ठायां रक्तयष्टिः समङ्गा विकसाऽरुणा ।
भण्डीरी मञ्जुका भण्डी म[^1]ञ्जिर्योजनवल्लिका ॥ ३०२ ॥</b></v>
<v><b>कालमेषी कालगोष्ठी मण्डूकपर्णिकाऽपि च ।</b></v>


<c>मञ्जौ—मनोज्ञे वर्णे तिष्ठति <b>मञ्जिष्ठा</b>, "गो—ऽम्बा—ऽम्ब" [ सिद्ध० २.३.३० ]
इति षत्वम्, पृषोदरादित्वादुकारस्य इत्वम् । "मञ्जिरिति इकारान्तोऽयम्" इ<b>त्यपरे</b> ।
रक्ता यष्टिरस्याः <b>रक्तयष्टिः</b> । समन्ताद् अङ्गति—गच्छति <b>समङ्गा</b> । विकसति दूरं
<b>विकसा</b> । <b>अरुणा</b> रक्तत्वात् ; इयर्ति अर्यते वा, "ऋ—कृ—वृ—धृ—दारिभ्य उणः" इत्युणः ।
"भडुङ् परिभाषणे" भण्ड्यते <b>भण्डीरी</b>, "जम्बीरा—ऽभीर—" [ हैमोणादिसू० १९६ ] इतीरे
निपात्यते । मञ्जुवर्णत्वा‌ <b>मञ्जुका</b> । भण्ड्यते <b>भण्डी</b> । "मजि ध्वनौ" सौत्रः,
मञ्जति <b>मञ्जिः</b>, "पदि—पठि—पचि—" [ हैमोणादिसू० ६०७ ] इति आदिशब्दादिः ।
योजनस्य वल्लिका <b>योजनवल्लिका</b>, दूरप्रसरेत्यर्थ ॥ ३०२ ॥</c>


<c>काले मिष्यते—झट्यते <b>कालमेषी</b>, घञ् प्रत्यय । कालस्य गोष्टी <b>कालगोष्ठी</b> ।
मण्डूक इव पर्णान्यस्या माण्डूकपर्णी, स्वार्थिके के <b>मण्डूकपर्णिका</b> । आह च—
मञ्जिष्ठा कालमेषी च समङ्गा विकसाऽरुणा ।
मन्जुला रक्तयष्टिश्च भण्डी योजनवल्ल्यपि ॥
[ धन्व० वर्ग १ श्लो० १७ ] इति ।
आ<b>हेन्दुः</b>—
विकसा कालमेषी च कालगोष्ठी च जिङ्गिका ।

<f id="2">जिङ्गी योजनवल्ल्यपि नि०</f>


;p{0165}
रक्ता भण्डीरिका च [                         ] इति ।
एतस्या लोके 'मजीठि' इति प्रसिद्धिः ।</c>


<v><b>मरिचे मलिनं कृष्णं वेल्लजं धार्मपत्तनम् ॥ ३०३ ॥</b></v>
<v><b>यवनेष्टं शिरोवृ[^1]त्तमूषणं कोलकं च तत् ।</b></v>


<c>म्रियते जिह्वा अनेन <b>मरिचम्</b>, "मृ—त्रपिभ्यामिचः" [ हैमोणादिसू० ११७ ] इतीचः,
तत्र । <b>मलिनं</b> वर्णेन । <b>कृष्णं</b> वर्णेन, कर्पति तैक्ष्ण्याद्वा "घृ—वी—ह्वा—" [ हैमोणादिसू० १८३ ]
इति किद्‌ णः । वेल्ले—वेल्लातटे जायते <b>वेल्लजम्</b> । "<b>विल्लाख्य</b> शाखी" <b>इत्येके</b> ।
धर्मपत्तने भवं <b>धार्मपत्तनम्</b>, "भवे" [ सिद्ध० ६.३.१२३ ] इत्यण्‌ ॥ ३०३ ॥</c>


<c>यवनानामिष्टं—प्रियं <b>यवनेष्टम्</b> । <b>यवनप्रियम</b>पि । शिरसि वृत्तं—वृत्ताकारं
<b>शिरोवृत्तम्</b> । ऊषति—रुजति <b>ऊषणम्</b> । कोलति—संस्त्यायति <b>कोलकम्</b> । आह च—
मरिच मलिनं श्यामं वेल्लजं कृष्णमूषणम् ।
यवनेष्टं शिरोवृत्तं कोलक धार्मपत्तनम् ॥
[ धन्व० वर्ग २ श्लो० ८८ ] इति ।
एतस्य लोके 'मिरी' इति प्रसिद्धिः ।</c>


<v><b>पिपल्यां चपला कृष्णा वैदेही मागधी कणा ॥ ३०४ ॥</b></v>
<v><b>शौण्डी श्यामोषणा कोलोपकुल्या कृष्णतण्डुला ।</b></v>


<c>पलति आतुरं <b>पिप्पली</b>, "पृ—पलिभ्यां टित् पिप्‌ च पूर्वस्य" [ हैमोणादिसू०
११ ] इति अः प्रत्ययः, तस्याम् । "चप सान्त्वने" चपति <b>चपला</b>, "मृदि—कन्दि—"
[ हैमोणादिसू० ४६५ ] इत्यादिना अलः । कर्षति [ कफं ] <b>कृष्णा</b> तैक्ष्ण्यात्, "घृ—
वी—ह्वा—" [ हैमोणादिसू० १८३ ] इति किद्‌ णः; श्यामत्वाद्वा । <b>विदेह</b>देशे भवा <b>वैदेही</b>,
"भवे" [ सिद्ध० ६.३.१२३ ] इत्यण्‌ । <b>मगध</b>देशे भवा <b>मागधी</b>, "भवे" [ सिद्ध० ६.
३.१२३ ] इत्यण्‌ । कणाः सन्त्यस्याः <b>कणा</b>, अभ्रादित्वादः ॥ ३०४ ॥</c>


<c>शौण्डीव <b>शौण्डी</b>, शक्तत्वात् । <b>श्यामा</b> वर्णेन, "श्यैङ् गतौ" श्यायते वा, "विलि—
भिलि—" [ हैमोणादिसू० ३४० ] इति किन्मः । उषति—रुजति <b>उषणा</b> पञ्चमस्वरादिः ।
<b>ओषणा<b>ऽपि, त्रयोदशस्वरादिरयम्‌ । "कुल संस्त्याने" कोलति <b>कोला</b> । उपको—
लति—संस्त्यायति <b>उपकुल्या</b>, "कुलेर्ड् च वा" [ हैमोणादिसू० ३६२ ] इत्यनेन "कुल
बन्धु—संस्त्यानयोः" इत्यस्मात् किद् यः प्रत्ययः । कृष्णाः तण्डुला अस्याः <b>कृष्णतण्डुला</b> ।

<f id="1">वृन्तमूषण नि० ॥</f>


;p{0166}
आह च—
पिप्पली मागधी कृष्णा चपला तीक्ष्णतण्डुला ।
उपकुल्या कणा श्यामा कोला शौण्डी तथोषणा ॥
[ धन्व० वर्ग २ श्लो० ७३ ] इति ।
<b>इन्दु</b>श्च—
पिप्पली तण्डुलफला वैदेही कृष्णतण्डुला ।
[                                ] इति ।
एतस्या लोके 'पींपलि' इति प्रसिद्धिः ।</c>


<v><b>तन्मूलं ग्रन्थिकं सर्वग्रन्थिकं च[^1]टकाशिरः ॥ ३०५ ॥</b></v>
<v><b>[^2]सुमूलकं कोलमूलं कटुग्रन्थिक[^3]मोषणम् ।</b></v>


<c>'तन्मूलं' पिप्पलीमूलं ग्रन्थिप्रतिकृति <b>ग्रन्थिकम्</b>, "तस्य तुल्ये क संज्ञा—प्र-
तिकृत्योः—" [ सिद्ध० ७.१.१०८ ] इति क । सर्वे ग्रन्थयोऽत्र <b>सर्वग्रन्थिकम्</b> । चटकाशि-
रोरूपत्वात्‌ <b>चटकाशिरः</b> ॥ ३०५ ॥</c>


<c>शोभनो मूलोऽस्य सुमूलम्, स्वार्थिके के <b>सुमूलकम्</b> । कोलाया मूलं <b>को-
लमूलम्‌</b>, पृषोदरादित्वाद् ह्रस्वः । कटु च तद् ग्रन्थिक च <b>कटुग्रन्थिकम्</b> । "उष
दाहे" सौत्रः, ओषति <b>ओषणम्</b>, नन्द्यादित्वादनः । आह च—
मूलं च पिप्पलीमूलं ग्रन्थिकं चटकाशिरः ।
कोलमूलं कटुग्रन्थि सर्वग्रन्थिकमूलकम् ॥
[ धन्व० वर्ग २ श्लो० ७५ ] इति ।
एतस्य लोके 'पींपलीमूल' इति प्रसिद्धिः ।</c>


<v><b>चविकायां[^4] पुनश्चव्यं चयन कोलवल्ल्यपि ॥ ३०६ ॥</b></v>


<c>च्यव्यते <b>चविका</b>, तस्याम्, "शिक्या—ऽऽस्याढ्य—" [ हैमोणादिसू० ३६४ ] इति
ये निपातनात् <b>चव्यम्</b>, च्यवते वा <b>चव्यम्</b>, स्त्री—क्लीबलिङ्गोऽयम् । अनटि <b>चवनम्</b> ।
कोलस्य—संस्त्यानस्य वल्ली <b>कोलवल्ली</b> । आह च—
चविका कोलवल्ली च चव्यं चवनमेव च ।
[ धन्व० वर्ग २ श्लो० ७६ ] इति ।
एतस्या लोके 'चविक' इति प्रसिद्धिः ॥ ३०६ ॥</c>

<f id="1">अभिधानचिन्तामणौ तत्स्वोपज्ञटीकाया च 'चटिकाशिर' इति दृश्यते ॥</f>
<f id="2">समूलक नि० ॥</f>
<f id="3">कमूषणम् नि० ॥</f>
<f id="4">या तथा चव्य चवन काल नि० ॥</f>


;p{0167}
<v><b>तत्फले वशिरो हस्तिपिप्पली श्रेयसीत्यपि ।</b></v>


<c>तस्याः—चविकायाः फल तत्फलम्, तत्र । "वशक् कान्तौ" उश्यते <b>वशिरः</b>,
पुंल्लिङ्गः, 'क्लीबोऽयम्', <b>इत्यपरे</b>, "स्थविर—पिठिर—" [ हैमोणादिसू० ४१७ ] इतीरे निपा-
त्यते । हस्तिनः पिप्पली <b>हस्तिपिप्पली</b> । अतिशयेन प्रशस्या <b>श्रेयसी</b>, [ सिद्ध० ७.
४.३४ ] "गुणाङ्गाद्वेष्ठेयसू" [ सिद्ध० ७.३.९ ] इति ईयसौ "प्रशस्यस्य श्रः"
[ सिद्ध० ७.४.३४ ] इति श्रादेश ; आह च—
तस्याः फलं विनिर्दिष्टं श्रेयसी हस्तिपिप्पली ।
[ धन्व० वर्ग २ श्लो० ७८ ] इति ।
एतस्या लोके 'गजपींपली' इति प्रसिद्धिः । <b>चन्द्रनन्दन</b>स्तु सामान्येनाऽऽह—
चव्या कोलाऽथ चविका श्रेयसी गजपिप्पली ।
च्यवनं कोलवल्ली तु चव्यं कुञ्जरपिप्पली ॥
[                               ] इति ।</c>


<v><b>स्या[^1]द् गिरिकर्ण्यामास्फोता विष्णुक्रान्ताऽपराजिता ॥ ३०७ ॥</b></v>


<c>गिरिः—अश्मेव कर्णोऽस्याः <b>गिरिकर्णी</b>, "पाक—कर्ण—पर्ण—" [ सिद्ध० २.४.५५ ]
इति ङीः, तस्याम् । आ—समन्तात् स्फुटति <b>आस्फोता</b>, पृषोदरादित्वात् तकारः ।
विष्णुना क्रम्यते <b>विष्णुक्रान्ता</b> । अत एव रक्षाहेतुत्वाद् <b>अपराजिता</b> अप्रतिहता ।
एतस्या लोके 'गिरणई' इति प्रसिद्धिः ॥ ३०७ ॥</c>


<v><b>सा तु श्वेता श्वेतनामा कटभी श्वेत[^2]नामिका ।
श्वेतस्यन्दाऽश्वखुरश्च</b></v>


<c>'तुः' अत्र पुनरर्थे । 'सा' गिरिकर्णिका 'श्वेता' निर्मला । श्वेत इति नाम
अस्याः <b>श्वेतनामा</b> । "कटे वर्षा—ऽऽवरणयोः" कटति <b>कटभी</b>, 'कृ—शृ—गृ—शलि—"
[ हैमोणादिसू० ३२९ ] इत्यादिनाऽभः । श्वेतनामैव <b>श्वेतनामिका</b> । श्वेतः स्यन्दो-
ऽस्याः <b>श्वेतस्यन्दा</b> । अश्वखुर इव <b>अश्वखुरः</b> ।
एतस्या लोके 'श्वेतगिरणई' इति प्रसिद्धिः ।<c>


<v><b>कृष्णा त्वव्यक्तगन्धिका ॥ ३०८ ॥</b></v>
<v><b>नीलस्यन्दा नीलपुष्पी महाश्वेता[^3] गवादनी ।<b></v>


<c>'तुः' पुनरर्थे । कृष्णा गिरिकर्णी अव्यक्तो गन्धोऽस्याः <b>अव्यक्तगन्धिका</b> ॥ ३०८ ॥</c>


<c>नीलः स्यन्दोऽस्या <b>नीलस्यन्दा</b> । नीलवर्णानि पुष्पाण्यस्याः <b>नीलपुष्पी</b> ।

<f id="1">गिरिपर्ण्यामरस्फोता नि० ॥</f>
<f id="1">श्वेतपुष्पिका नि० ॥</f>
<f id="1">ताऽङ्गवन्दना नि० ॥</f>


;p{0168}
महती चासौ श्वेता च <b>महाश्वेता</b> । गावोऽदन्त्यस्यां <b>गवादनी</b>, अनटि "स्वरे
वाऽनक्षे" [ सिद्ध० १.२.२९ ] इत्यवादेशः ।
एतस्या लोके 'काली गिरणई' इति प्रसिद्धिः । आह च—
अश्वखुर श्वेतपुष्पी श्वेता च गिरिकर्णिका ।
कटभी श्वेतनामा च श्वेतस्यन्दाऽपराजिता ॥
नीलपुष्पी महाश्वेता गिरिकर्णी गवादनी ।
वेशी चात्युग्रगन्धा च नीलस्यन्दा प्रकीर्तिता ॥
[ धन्व० वर्ग ४ श्लोक ८४-८५ ] इति ।
एतानि सर्वाणि "स्याद् गिरिकर्ण्यामास्फोता" [ श्लो० ३०७ ] इत्याद्यारभ्य
गिरिकर्णीनामानि ज्ञेयानि ।</c>


<v><b>स्यादिन्द्रवारु[^1]ण्यां चैन्द्री विषादनी गवादनी ॥ ३०९ ॥</b></v>
<v><b>इन्द्रैर्वारुः क्षुद्रफला गोडु[^2]म्बा च गवाक्ष्यपि ।</b></v>


<c>इन्द्रवद्‌ अक्षैर्वृणोति <b>इन्द्रवारुणी</b>, "ऋ—कृ—वृ—" [ हैमोणादिसू० १९६ ]
इत्यादिना उण, पृषोदरादित्वाद्‌ दीर्घः, तस्याम्‌ । इन्द्रस्येयम् <b>ऐन्द्री</b> । विषोऽद्यते
ऽनया <b>विषादनी</b> । गावोऽदन्त्यस्या <b>गवादनी</b>, "करणा—ऽऽधारे [ सिद्ध० ५.३.१२९ ]
इत्यनट्, "स्वरे वाऽनक्षे" [ सिद्ध० १.२.२९ ] इत्यवादेश ॥ ३०९ ॥</c>


<c>इन्द्रस्य एर्वारुरिव <b>इन्द्रैर्वारुः</b> । क्षुद्राणि फलान्यस्या <b>क्षुद्रफला</b> । गावोऽदन्ति
<b>गोडुम्बा</b>, "तुम्ब—स्तम्बादय" [ हैमोणादिसू० ३२० ] इति वान्तो निपात्यते ।
गोरक्षीव <b>गवाक्षः "अक्ष्णोऽप्राण्यङ्गे" [ सिद्ध० ७.३.८५ ] इत्यत् समासान्तः । "गोरि
वाक्ष्यस्याः" <b>इत्यन्ये</b>, "सक्थ्यक्ष्ण स्वाङ्गे" [ सिद्ध० ७.३.१२६ ] इति टः
प्रत्ययः, [ "अणञेये—" सिद्ध० २.४.२० इति ड्यां <b>गवाक्षी</b> ] । आह च—
ऐन्द्रीन्द्रवारुणीन्द्राह्वा इन्द्रैर्वारुर्विषादनी ।
गवादनी क्षुद्रफला विशालाक्षी गवाक्ष्यपि ॥
[ धन्व० वर्ग १ श्लो० २४८ ] इति ।
एतस्या लोके 'इन्द्रवारुणी' इति प्रसिद्धि ।</c>


<v><b>द्वितीयेन्द्रवारुण्यां तु चित्रफला महाफला ॥ ३१० ॥</b></v>
<v><b>आत्मरक्षा विशाला च त्रपुसी तुम्बसीत्यपि ।</b></v>


<c>'तुः' पुनरर्थे । द्वितीयेन्द्रवारुण्या चित्राणि फलान्यस्याः <b>चित्रफला</b> । महान्ति
फलान्यस्या <b>महाफला</b> ॥ ३१० ॥</c>

<f id="1">रुणी त्वैन्द्री नि० ॥</f>
<f id="2">गोद्गुबा च नि० ॥</f>


;p{0169}
<c>आत्मानं रक्षति <b>आत्मरक्षा</b> । <b>विशाला</b> महाफलत्वात् । "त्रपौषि लज्जायाम्"
त्रपते इव <b>त्रपुसी</b>, "त्रपेरुसः" [ हैमोणादिसू० ५७८ ] इत्युसः, विधानसामर्थ्यात्
षत्वाभावः । '"बु अर्दने" तुम्ब्यतेऽनया <b>तुम्बसी</b>, "फनस—तामरसादयः" [ हैमोणा-
दिसू० ५७३ ] इत्यसे निपात्यते । आह च—
अन्येन्द्रवारुणी प्रोक्ता विशाला तु महाफला ।
आत्मरक्षा चित्रफला तुम्बसी त्रपुसी च सा ॥
श्वेतपुष्पा मृगाक्षी च मृगेर्वारुर्मृगादनी ।
हस्तिदन्ती नागदन्ती वारुणी गजचिर्भिटी ॥
[ धन्व० वर्ग १ श्लो० २५०, २५२ ] इति ।</c>


<v><b>वचायामुग्रगन्धोग्रा जटिला शतपर्विका ॥ ३११ ॥</b></v>
<v><b>इक्षुकर्णिका गोलोमी लोमशा भू[^1]तनाशनी ।</b></v>


<c>वक्त्यनया <b>वचा</b>, वाक्पाटवकृत्‌, भिदादित्वादङ्‌, तस्याम् । उग्रो गन्धोऽस्या
<b>उग्रगन्धा</b> । उच्यतेऽनया ओषति—दहति जिह्वामिति वा <b>उग्रा, "खुर—क्षुर—" [ हैमो-
णादिसू० ३९६ ] इति रे निपात्यते । जटाः सन्त्यस्या <b>जटिला</b>, "काला—जटा—घाटात्
क्षेपे" [ सिद्ध० ७.२.२३ ] इतीलः । शतं—बहूनि पर्वाण्यस्याः <b>शतपर्विका</b> ॥ ३११ ॥</c>


<c>इक्षुरिव कर्ण—पत्रमस्या इक्षुकर्णी, "पाक—कर्ण—पर्ण—" [ सिद्ध० २.४.५५ ]
इति ङीः, के <b>इक्षुकर्णिका</b> । गोरिव लोमान्यस्याः <b>गोलोमी</b>, पृषोदरादित्वात् ।
लोमानि श्यति <b>लोमशा</b> । भूतानि नाशयति <b>भूतनाशनी</b> ।
एतस्या लोके 'वज' इति प्रसिद्धिः ।</c>


<v><b>अन्या श्वेतवचा मेध्या षड्ग्रन्था हैमवत्यपि ॥ ३१२ ॥</b></v>


<c>'अन्या' अपरा श्वेता चासौ वचा च <b>श्वेतवचा</b> । मेधायां साध्वी <b>मेध्या</b>,
"तत्र साधौ" [ सिद्ध० ७.१.१५ ] इति यः । षड् ग्रन्थयः—पर्वाण्यस्याः <b>षड्ग्रन्था</b> ।
हिमवत इयं <b>हैमवती</b>, "तस्येदम्" [ सिद्ध० ६.३.१६० ] इत्यण् । श्वेतवचेयम् ।
आह च—
वचोग्रगन्धा गोलोमी षड्ग्रन्था जटिला तथा ।
जटिला शतपर्वाऽन्या लोमशा हैमवत्यपि ।
[ धन्व० वर्ग २ श्लो० ६ ] इति ॥ ३१२ ॥</c>

<f id="1">सूतनाशनी नि० ॥</f>


;p{0170}
<v><b>शारिवायां गोपकन्या गोपवल्ली प्रतानिका ।
गोप्यास्फोता लता श्वेता शारदी काष्ठशारिवा ॥ ३१३ ॥</b></v>
<v><b>नागजिह्वा</b></v>


<c>शीर्यन्त्तनया दोषा <b>शारिवा</b>, "कैरव—भैरव—" [ हैमोणादिसू० ५१९ ] इत्यवे
निपात्यते, तस्याम् । गोपानां कन्येव <b>गोपकन्या</b> । गोपानां वल्ली <b>गोपवल्ली</b> ।
प्रतानो विद्यतेऽस्याः <b>प्रतानिका</b> । "गुपू रक्षणे" गोपायति गोपी</b> । आस्फुटति
<b>आस्फोता</b>, पृषोदरादित्वात् तकार । लाति लायते वा <b>लता</b>, "पुत—पित्त—" [ हैमो-
णादिसू० २०४ ] इति ते निपात्यते । श्वेतते <b>श्वेता</b> शुक्ला । शरदि भवा <b>शारदी</b> ।
काष्ठस्य शारिवा <b>काष्ठशारिवा</b> ॥ ३१३ ॥</c>


<c>नागस्य जिह्वा <b>नागजिह्वा</b> । आह च—
शारिवा शारदी गोपी गोपवल्ली प्रतानिका ।
गोपकन्या लता सीता श्वेतोक्ता काष्ठशारिवा ॥
[ धन्व० वर्ग १ श्लो० १६१ ] इति ।
तथा च—
शारिवा फणिजिह्वा च गोप्यास्फोताऽथ चन्दना ।
[                                  ] इति ।
उत्पलशारिवानाम ।<c>


<v><b>अथ सा कृष्णा भद्रा चन्दनशारिवा ।
भद्रवल्ली कृष्णवल्ली चन्दनोत्पलशारिवा ॥ ३१४ ॥</b></v>


<c>'सा' उत्पलशारिवा 'कृष्णा' श्यामवर्णत्वाद्‌ भन्दते <b>भद्रा</b>, "भन्देर्वा" [ हैमोणादिसू०
३९१ ] इति रो नलोपश्च । चन्दनस्य शारिवा <b>[ चन्दनशारिवा ]</b> । भद्रा चासौ
वल्ली च <b>भद्रवल्ली</b> । कृष्णा चासौ वल्ली च <b>कृष्णवल्ली</b> । "चदु दीप्त्याह्लादनयोः"
चन्दति <b>चन्दना</b>, "य्वसि—रसि—" [ हैमोणादिसू० २६९ ] इत्यनः । उत्पलाभपत्रा
<b>उत्पलशारिवा</b> । आह च—
शारिवाऽन्या कृष्णमूला कृष्णा चन्दनशारिवा ।
भद्रा चन्दनगोपी च चन्दना कृष्णवल्ल्यपि ॥
[ धन्व० वर्ग १ श्लो० १६२ ] इति ।
एतस्या लोके 'चन्दनशारिवा' इति प्रसिद्धिः ॥ ३१४ ॥</c>


;p{0171}
<v><b>मूर्वायां मोरटा देवी मधुश्रेणी मधूलिका ।
देवश्रेणी मधुरसा गोकर्णी तेजनी स्रवा ॥ ३१५ ॥</b></v>
<v>धनुःश्रेणी चापगुणा पीलुनी तिक्तवल्कला ।
पीलुपर्णी स्निग्धपर्णी पृथक्त्वग्‌ मधुमत्यपि ॥ ३१६ ॥</b></v>


<c>मूर्वति—बध्नाति <b>मूर्वा</b> । अत एव अस्या विकारो <b>मौर्वी</b>, तस्याम् । मुरति—
संवेष्टयति <b>मोरटा</b>, "कपट—कीकटादय" [ हैमोणादिसू० १४४ ] इत्यटे निपात्यते ।
दीव्यति <b>देवी</b>, गौरादित्वाद् ङीः । मधूनां श्रेणी—पङ्क्ति<b>र्मधुश्रेणी</b> । <b>मधूलिका</b>
माधुर्यात् । देवानां श्रेणी <b>देवश्रेणी</b> । मधुः—मधुरो रसोऽस्या <b>मधुरसा</b> । गोकर्णा-
भपत्रत्वाद् <b>गोकर्णी</b>, "पाक—कर्ण—पर्ण—" [ सिद्ध० २.४.५५ ] इति ङीः । "तेज-
यत्यग्निं <b>तेजनी" इति <b>क्षीरस्वामी</b> । स्रवति रसं <b>स्रवा</b>, अच् । "<b>स्रुवा</b>" <b>इत्येके</b> ॥३१५॥</c>


<c>धनुषः श्रेणी अस्या <b>धनुःश्रेणी</b> । चापस्य गुणः—मौर्व्याख्योऽस्याः <b>चापगुणा</b> ।
"पील प्रतिष्टम्भे" पील्यतेऽनया <b>पीलुनी</b>, "पिशि—मिथि—क्षुधिभ्यः कित्" [ हैमो-
णादिसू० २९० ] इति बहुवचनात् किदुनः । तिक्तं वल्कलमस्याः <b>तिक्तवल्कला</b> ।
पीलोरिव पर्णान्यस्याः <b>पीलुपर्णी</b>, स्निग्धानि पर्णान्यस्याः <b>स्निग्धपर्णी</b>, उभयत्र
"पाक—कर्ण—पर्ण—" [ सिद्ध० २.४.५५ ] इति ङीः । पृथक् त्वग् वियतेऽस्याः
<b>पृथक्त्वग्‌</b> । मधु विद्यतेऽस्याः <b>मधुमती</b> । आह च—
मूर्वा मधुरसा देवी पृथक्त्वग्‌ पीलुपर्ण्यपि ।
देवश्रेणी स्वादुरसा स्निग्धपर्णी च मोरटा ॥
[ धन्व० वर्ग १ श्लो० १३ ] इति ।
तथा <b>चेन्दुः</b>—
स्निग्धच्छदा मधुश्रेणी पृथक्त्वग्‌ रसवाहिनी ।
देवश्रेणी मधुमती सुभङ्गी द्विजमेखला ॥
आतोलनी योगवहा मोरटा च मधुस्रवा ।
सुखोषिता स्निग्धपर्णी गोकर्णी सा मधूलिका ।
पीलुपर्णी कर्मकरी तथा मधुमतीति च ।
[                          ] इति ।
एतस्या लोके 'पीलउनी' इति प्रसिद्धिः ॥ ३१६ ॥</c>


<v><b>लाङ्गल्यां हलिनी नन्दा विशल्या गर्भपातनी ।
अनन्ताऽग्निमु[^1]खी सैरी दुष्पुष्पी कलिकारिका ॥ ३१७ ॥</b></v>

<f id="1">ग्निशिखा शक्रपुष्पिका कलि नि० ॥</f>


;p{0172}
<c>लङ्गति <b>लाङ्गली</b>, "नहि—लङ्गेर्दीर्घश्च" [ हैमोणादिसू० ४६६ ] इत्यलः ; लाङ्गल
इव भेदनाद्‌ वा, तस्याम् । हलो विद्यतेऽस्याः <b>हलिनी</b> । नन्दति <b>नन्दा</b> । विगतं शल्य-
मस्या द्रावकत्वाद्‌ <b>विशल्या</b>, "शल गतौ" विशलति वा, "स्था—छा—मा—" [ हैमो-
णादिसू० ३५६ ] इति यः । गर्भं पातयति <b>गर्भपातनी</b> । नास्ति अन्तोऽस्या
<b>अनन्ता</b> । अग्नेरिव मुखमस्या <b>अग्निमुखी</b> सोढुमशक्यत्वात् । <b>अग्निशिखेत्येके</b> यदाह—
स्याल्लाङ्गलिक्यग्निशिखा [ अमर० का० २ वर्ग ४ श्लो० ११८ ] इति ।
सीरस्य—हलस्य इयं <b>सैरी</b>, भेदनात्, "तस्येदम्" [ सिद्ध० ६.३.१६० ] इत्यण्‌ ।
दुष्टानि पुष्पाण्यस्याः <b>दुष्पुष्पी</b> । कलिं—कलहं करोति कलिकारी, स्वार्थिके के
<b>कलिकारिका</b> । आह च—
कलिकारी तु हलिनी विशल्या गर्भपातनी ।
लाङ्गल्यग्निमुखी सैरी दीप्ताऽनन्तेन्द्रपुष्पिका ॥
[ धन्व० वर्ग ४ श्लो० ९ ] इति ।
एतस्या लोके 'राडागारी' इति प्रसिद्धिः ॥ ३१७ ॥</c>


<v><b>गुडूच्याममृता सोमवल्ली वत्सादनी धरा ।
छिन्नोद्भवा छिन्नरुहा विषघ्नी देवनिर्मिता ॥ ३१८ ॥</b></v>
<v><b>विशल्या कुण्ड[^1]ली लम्बा तन्त्रिका चक्रलक्षणा ।
देव्यनन्ता मधुपर्णी जीवन्त्यमृतवल्ल्यपि ॥ ३१९ ॥</b></v>


<c>गुडति—रक्षति [ कफं ] <b>गुडूची</b>, "गुडेरूचट्" [ हैमोणादिसू० १२० ] इत्यूचट्‌,
तस्याम् । नास्ति मृतमस्या <b>अमृता</b> । सोमस्य वल्ली <b>सोमवल्ली</b> । वत्सानामदनं
<b>वत्सादनी</b> । धरति रसं <b>धरा</b>, अच् । छिन्ना सती उद्भवति—प्रकटीभवति <b>छिन्नो-
द्भवा</b> । छिन्ना सती रोहति <b>छिन्नरुहा</b>, "नाम्युपान्त्य—" [ सिद्ध० ५.१.५४ ]
इति कः । विषं हन्ति <b>विषघ्नी</b>, "अचित्ते टक्‌" [ सिद्ध० ५.१.८३ ] इति टक् ।
देवैर्निर्मिता <b>देवनिर्मिता</b> ॥ ३१८ ॥</c>


<c>विगतं शल्यमस्या <b>विशल्या</b> । "कुडुड् दाहे" कुण्डते <b>कुण्डली</b>, "मृदि—कन्दि—"
[ हैमोणादिसू० ४६५ ] इत्यलः, गौरादित्वाद्‌ ङी । "लबुड् अवस्रंसने च" चका-
राच्छब्दे, लम्बते <b>लम्बा</b> । तन्त्रयते—धारयत्यायु<b>स्तन्त्रिका</b>, णके आप् । चक्रैर्लक्ष्यते
<b>चक्रलक्षणा</b> । दीव्यति <b>देवी</b> । नास्ति अन्तोऽस्या <b>अनन्ता</b> । मधूनि पर्णा-

<f id="1">ली छन्ना त नि० ॥</f>


;p{0173}
न्यस्याः <b>मधुपर्णी</b> । जीवनाद् <b>जीवन्ती</b>, "रुहि—नन्दि—जीवि—प्राणिभ्यष्टिदाशिषि" [ हैमो-
णादिसू० २२० ] इति आशिषि टिदन्तः । अमृतस्य वल्ली <b>अमृतवल्ली</b> । आह च—
गुडुच्यमृतवल्ली च छिन्ना छिन्नरुहाऽमृता ।
छिन्नोद्भवाऽमृतलता धरा वत्सादनी स्मृता ॥
सैवोक्ता सोमवल्ली च कुण्डली चक्रलक्षणा ।
जीवन्ती मधुपर्णी च तन्त्रिका देवनिर्मिता ॥
वयस्था कुण्डली सौम्या विशल्याऽमृतसम्भवा ।
पिण्डाऽमृता बहुच्छिन्ना सा चोक्ता कन्दरोहिणी ॥
रसायनी कृत्तरुहा स्वरदा ज्वरनाशनी ।
[ धन्व० वर्ग १ श्लो० १-४ ]
मधुपर्णी दाहहरा भिषजां च निवेदिता ।
द्वितीया स्वर्णजीवन्ती तैलपर्णी च कथ्यते ॥
घुणप्रियाऽतिसारघ्नी [                            ] इति ।
एतस्या लोके 'गुडूची' इत्येव प्रसिद्धिः ॥ ३१९ ॥</c>


<v><b>देवताडे देव[^1]ताली वृत्तकोशो गरागरी ।
जीमूतकस्तालकश्च वेण्याखुविषघातिनी ॥ ३२० ॥</b></v>


<c>देवानां ताडो <b>देवताडः</b>, तत्र । देवानां ताली <b>देवताली</b> । वृत्त कोशो-
ऽस्य <b>वृत्तकोशः</b> । गरं—विषम् आगिरति <b>गरागरी</b>, मूषकविषघ्नत्वात्, स्त्रीलिङ्गः ।
जीवति जीमूतः "जीवेर्मश्च" [ हैमोणादिसू० २१६ ] इत्यूतः मश्चान्तादेशः,
स्वार्थिके के <b>जीमूतकः</b> । ताड्यते ताडः, ऋफिडादित्वाल्लत्वे तालः, स्वार्थिके के
तालकः । वेणीव <b>वेणी</b> । आखुविषं घातयति <b>आखुविषघातिनी</b> । आह च—
जीमूतको देवताडो वृत्तकोशो गरागरी ।
प्रोक्ताऽऽखुविषहा वेणी देवताडी च ताडकः ॥
[ धन्व० वर्ग १ श्लो० १७३ ] इति ।
एतस्य लोके 'देवदाली' इति प्रसिद्धिः ॥ ३२० ॥</c>


<v><b>कोशातक्यां [^2]कृष्णच्छत्रा जाली घोषा सुतिक्तिका ।
मृदङ्गफलिका क्ष्वेडा घण्टाली कृ[^3]तवेधना ॥ ३२१ ॥</b></v>

<f id="1">देवदाली वृत्तकोशा नि० ॥</f>
<f id="2">कृतच्छत्रा नि० ॥</f>
<f id="3">रक्तवेधना नि० ॥</f>


;p{0174}
<v><b>धामार्गवः पीतपुष्पो म[^1]हाजाली महाफली ।
कर्कोटकी कोशफलो[^2] राजकोशातकीति च ॥ ३२२ ॥</b></v>


<c>"अत सातत्यगमने" कोशमतति—गच्छति <b>कोशातकी</b>, गौरादित्वाद् ङीः,
तस्याम् । कृष्णं छत्रमस्याः <b>कृष्णच्छत्रा</b> । जालोऽस्यास्ति <b>जाली</b> । "घुषृ शब्दे"
घोषति <b>घोषा</b> । सुतरां तिक्ता सुतिक्ता, के <b>सुतिक्तिका</b> । मृदङ्गाकाराणि फलान्यस्या
मृदङ्गफली, के <b>मृदङ्गफलिका</b> । क्ष्वेडते <b>क्ष्वेडा</b> । घण्टामलति <b>घण्टाली</b> । कृतं वेधनमनया
<b>कृतवेधना</b> ॥ ३२१ ॥</c>


<c>धाम इयर्ति <b>धामार्गवः</b>, "कैरव—भैरव—" [ हैमोणादिसू० ५१९ ] इत्यवे
निपात्यते । पीतानि पुष्पाण्यस्य <b>पीतपुष्पः</b> । महांश्चासौ जाली च <b>महाजाली</b>
जलवितानः । महान्ति फलान्यस्या <b>महाफली</b>, "असम्—भस्रा—ऽजिनैक—शण—पिण्डात्
फलात्" [ सिद्ध० २.४.५७ ] इति डीः । करोति कर्कोटः, "कपोट—बकोट—"
[ हैमोणादिसू० १६१ ] इत्योटे निपात्यते, के <b>कर्कोटकी</b> । कोशे—मध्ये फलान्यस्य
<b>कोशफलः</b> । राज्ञी चासौ कोशातकी च <b>राजकोशातकी</b> । आह च—
कोशातकी कृतच्छिद्रा जालिनी कृतवेधना ।
क्ष्वेडा सुतिक्ता घण्टाली मृदङ्गफलिका मता ॥
[ धन्व० वर्ग १ श्लो० १९२ ] इति ।
तथा च—
धामार्गवः, कोशफलो राजकोशातकी तथा ।
कर्कोटकी पीतपुष्पी महाजाली तथोच्यते ॥
[ धन्व० वर्ग १ श्लो० १८९ ] इति ।
एतस्या लोके 'कडूई' 'विसाली' धींसोडी' इति प्रसिद्धिः ॥ ३२२ ॥</c>


<v><b>हस्तिकोशातकी त्वैभी विशाला कर्कटच्छदा ।</v></b>


<c>हस्तिनः कोशातकी <b>हस्तिकोशातकी</b> । 'तु' इति पुनरर्थेऽत्र । इभस्येयं
<b>ऐभी</b>, "तस्येदम्" [ सिद्ध० ६.३.१६० ] इत्यण् । <b>विशाला</b> विस्तीर्णा । कर्कट-
स्येव च्छदोऽस्याः <b>कर्कटच्छदा</b> ।</c>


<v><b>क्षीरिण्यां स्यात् पटुपर्णी धर्षणी पीतदुग्धिका ॥ ३२३ ॥</b></v>
<v><b>फेनक्षीरा हेमक्षीरा पीतक्षीरा करीषिणी ।
हेमाह्वया हेमशिखा हैमवती हिमावती ॥ ३२४ ॥</b></v>

<f id="1">महाजला महाफला नि० ॥</f>
<f id="1">फला राज नि० ॥</f>


;p{0175}
<c>क्षीरमस्त्यस्याः <b>क्षीरिणी</b>, तस्याम् । पटूनि पर्णान्यस्याः <b>पटुषर्णी</b> । धृष्यते
अनया <b>धर्षणी</b>, "करणाऽऽधारे" [ सिद्ध० ५.३.१२९ ] इत्यनट्‌ । पीतं दुग्धमस्याः
पीतदुग्धा, स्वार्थिके के <b>पीतदुग्धिका</b> ॥ ३२३ ॥</c>


<c>फेनयुक्तं क्षीरमस्याः <b>फेनक्षीरा</b> । हेमवर्णं क्षीरमस्याः <b>हेमक्षीरा</b> । पीतं
क्षीरमस्याः <b>पीतक्षीरा</b> । करीषाः सन्त्यस्याः <b>करीषिणी</b> । हेम्नः आह्वयोऽस्या
<b>हेमाह्वया</b> । हेम्न शिखाऽस्याः <b>हेमशिखा</b> । हिमवत इयं <b>हैमवती</b>, "तस्येदम्"
[ सिद्ध० ६.३.१६० ] इत्यण् । हिमो विद्यतेऽस्याः <b>हिमावती</b>, "अनजिरादिबहुस्वर-
शरादीनां मतौ" [ सिद्ध० ३.२.७८ ] इति मतौ प्रत्यये दीर्घः । आह च—
क्षीरिणी काञ्चनी क्षीरी पटुपर्णी च धर्षणी ।
तिक्तदुग्धा हैमवती हेमदुग्धा हिमावती ॥
स्वर्णक्षीरी स्वर्णदुग्धा सुवर्णक्षीरिकाऽपि च ।
हिमाह्वा कनकक्षीरी हेमक्षीरा च काञ्चनी ॥
[ धन्व० वर्ग १ श्लो० २४०,२४२ ] इति ।
एतस्या लोके 'क्षीरिणी' 'स्वर्णक्षीरिणी' च प्रसिद्धिः ॥ ३२४ ॥</c>


<v><b>शङ्खिन्यां स्याद्‌ धनहरी तस्करी चोरपुष्पिका ।
केशिनी ग्रन्थिका चण्डा श्वेतबुध्ना निशाचरी ॥ ३२५ ॥</b></v>


<c>शङ्खोऽस्त्यस्याः <b>शङ्खिनी</b>, शौक्ल्यात्‌, तस्याम् । धनं हरति <b>धनहरी</b> । अत
एव <b>तस्करी</b> । चोरस्य पुष्पं चोरपुष्पी, धनहरीत्वात्, रात्रौ विकासाद् वा, के
<b>चोरपुष्पिका</b> केशाः सन्त्यस्या <b>केशिनी</b> । ग्रन्थिरत्रास्ति <b>ग्रन्थिका</b>, व्रीह्यादित्वादिकः ।
चमति अतीव धनं <b>चण्डा</b>, "पञ्चमाद्‌ डः" [ हैमोणादिसू० १६८ ] इति डः ; चण्डते
वा । श्वेतो बुध्नोऽस्याः <b>श्वेतबुध्ना</b> । निशायां चरति <b>निशाचरी</b>, रात्रौ विकासात् ।
आह च <b>चन्द्रनन्दनो</b>ऽत्र—
चण्डा धनहरी चौरी चोरपुष्पी च तस्करी ।
तथा निशाचरी च स्यात् केशिनी ग्रन्थिकेत्यपि ॥
[                                     ] इति ।
शङ्खिनीनामानि ॥ ३२५ ॥</c>


<v><b>आखुपर्ण्यां पुष्पश्रेणी [^1]न्यग्रोधी शम्बरी वृषा ।
चित्रोपचित्रा र[^2]ण्डा च प्रत्यक्श्रेणी द्रवन्त्यपि ॥ ३२६ ॥</b></v>

<f id="1">न्यग्रोधा नि० ॥</f>
<f id="2">रण्डाख्यु मि ॥</f>


;p{0176}
<c>आखुकर्णाभपत्रत्वाद्‌ <b>आखुपर्णी</b>, पाक—कर्ण—पर्ण—" [ सिद्ध० २.४.५५ ]
इति ङीः । आखो कर्ण इव कर्णः— पत्रं यस्याः सा <b>आखुकर्णी</b>त्यपि, "पाक—कर्ण—"
[ सिद्ध० २.४.५५ ] इति ङीः., तस्याम् । पुष्पाणां श्रेणी अस्या <b>पुष्पश्रेणी</b> ।
न्यग् रोहति रुणद्धि वा बहुमूलत्वात् <b>न्यग्रोधी</b>, लिहादित्वादचि "वीरुन्न्यग्रोधौ"
[ सिद्ध० ४.१.१२१ ] इति साधुः । शं वृणोति <b>शम्बरी</b>, अच्, गौरादित्वाद्‌ ङीः ।
वर्षति <b>वृषा</b>, "नाम्युपान्त्य—" [ सिद्ध० ५.१.५४ ] इति कः । "वृणोति वा"
इति <b>क्षीरस्वामी</b>, पृषोदरादित्वात् साधुः । <b>वृषपर्णी<b>त्यपि । <b>चित्रा</b> अनेकवर्णपत्रा ।
उप—समीपे चित्राण्यस्या <b>उपचित्रा । रम्यते रमते वा <b>रण्डा, "पञ्चमाद् ड" [ हैमो-
णादिसू० १६८ ] इति डः । "<b>चण्डा</b>" <b>इत्यमरः</b> । प्रतीची श्रेणी अस्याः <b>प्रत्य-
क्श्रेणी</b> । द्रवति <b>द्रवन्ती</b>, शतृप्रत्ययः । आह च—
द्रवन्ती शम्बरी चित्रा न्यग्रोधी मूषकाह्वया ।
प्रत्यक्श्रेणी वृषा रण्डा पुत्रश्रेण्याखुपर्णिका ॥
[ धन्व० वर्ग १ श्लो० २२९ ] इति ।
तथा च—
चित्रोपचित्रा न्यग्रोधी द्रवन्ती शम्बरी वृषा ।
प्रत्यक्श्रेणी सुतश्रेणी चण्डा मूषकपर्ण्यपि ॥
[ अमर० का २ वर्ग ४ श्लो० ८७-८८] इति ।
एतस्या लोके 'उंदिरकनी' इति प्रसिद्धिः ॥ ३२६ ॥</c>


<v><b>पद्मिन्यां तु महावल्ली बिशिनी बिशवत्यपि ।
पलाशिनी नालीकिनी नलिनी पुटकिन्यपि ॥ ३२७ ॥</b></v>


<c>पद्ममस्त्यस्या <b>पद्मिनी</b>, "मन्—मा—ऽब्जादेर्नाम्नि" [ सिद्ध० ७.२.६७ ]
इति इन् प्रत्ययः तस्याम् । महती चासौ वल्ली च <b>महावल्ली</b> । बिशमस्त्यस्याः
<b>बिशिनी</b> । बिशं विद्यतेऽस्या <b>बिशवती</b> । पलाशा सन्त्यस्या <b>पलाशिनी</b> । नालीक-
मस्त्यस्या <b>नालीकिनी</b> । नलिनमस्त्यस्या <b>नलिनी</b> । पुटकमस्त्यस्याः <b>पुटकिनी</b> ।
सर्वेऽप्येते "मन्—मा—ऽब्जादेर्नाम्नि" [ सिद्ध० ७.२.६७ ] इति इन्प्रत्यये साधवः ।
आह—
पद्मिनी स्यात् पुटकिनी नलिनी च कुमुद्वती ।
पलाशिनी पद्मवती वनखण्डं स चाऽऽकर ॥
[ धन्व० वर्ग ४ श्लो० १५७ ] इति ।


;p{0177}
एतस्या लोके 'पोयणि' इति प्रसिद्धिः ॥ ३२७ ॥</c>


<v><b>कमले नलिनं पद्ममरविन्दं कुशेशयम् ।
परं शत—सहस्राभ्यां पत्रं राजीव—पुष्करे ॥ ३२८ ॥</b></v>
<v><b>बिसप्रसूतं नालीकं तामरसं महोत्पलम् ।
तज्जलात् सरसः पङ्कात् परै रुड्—रुह—जन्म—जैः ॥ ३२९ ॥</b></v>


<c>काम्यते श्रिया <b>कमलम्‌</b>, "मृदि—कन्दि—" [ हैमोणादिसू० ४६५ ] इत्यलः;
कम्—अम्भ अलति भूषयति वा; केन शिरसा मल्यते—धार्यते इति वा, तत्र ।
"णल गन्धे" नलति <b>नलिनम्‌</b>, "श्या—कठि—खलि—नलि—" [ हैमोणादिसू० २८२ ]
इत्यादिना इनः । पद्यते भृङ्गै <b>पद्मम्</b>, “अर्तीरि—" [ हैमोणादिसू० ३३८ ] इति
मः । एते पुं—क्लीबलिङ्गा । अरान् विन्दति <b>अरविन्दम्</b>, "नि—गवादेर्नाम्नि" [ सिद्ध०
५.१.६१ ] इति शः । कुशे—जले शेते <b>कुशेशयम्</b>, "शय—वासि—वासेष्वकालात्"
[ सिद्ध० ३.२.२५ ] इति सप्तम्यलुप्‌ । शत—सहस्रशब्दाभ्यां परं पत्रम्, शत—सहस्रे
बहुपलक्षणम्, शतं सहस्रं च पत्राण्यस्य <b>शत्रपत्रम् सहस्रपत्रम्</b> । राज्यः—रेखाः सन्त्यस्य
<b>राजीवम्</b>, मण्यादित्वाद्‌ व । "पुषंच् पुष्टौ" पुष्यति जले <b>पुष्करम्</b>, "सू—पुषिभ्यां
कित्" [ हैमोणादिसू० ४३६ ] इति कित् करः ॥ ३२८ ॥</c>


<c>बिसात् प्रसूतं <b>बिसप्रसूतम्</b> । <b>विसप्रसूनमपि</b> । "णल गन्धे" नलति <b>नाली-
कम्</b>, पुं—क्लीबलिङ्गः, "सृणीका—ऽस्तीक—" [ हैमोणादिसू० ५० ] इतीके निपात्यते ।
"तमूच् काङ्क्षायाम्" तम्यते <b>तामरसम्</b>, "फनस—तामरसादयः" [ हैमोणादिसू०
५७३ ] इत्यसे निपात्यते, ताम—सप्रकर्षा रसोऽस्येति वा, तामः प्रकर्षार्थः,
तारतम्यवत्, ताम्यद्भिः—भृङ्गैरस्यते वा । महच्च तदुत्पलं च <b>महोत्पलम्</b> । 'तत्'
इति कमलम् जलशब्दात् सरःशब्दात् पङ्कशब्दाच्च परै रुडादिभिरुच्यते इत्यर्थः ।
<b>जलरुट्‌ जलरुहं जलजन्म जलजम्, सरोरुट् सरोरुहं सरोजन्म सरोजम्‌,
पङ्करुट् पङ्करुहं पङ्कजन्म पङ्कजम्</b> । यौगिकत्वाद् <b>वारिरुड्—वारिज—सरसीरुहा—</b>
दयोऽवसेयाः । आह च—
कमलं श्वेतमम्भोजं सारसं सरसीरुहम् ।
सहस्रपत्रं श्रीगेहं शतपत्रं कुशेशयम् ॥
पङ्केरुहं तामरसं राजीवं पुष्करं कुहम् ।
अब्जमम्भोरुहं पद्मं पुण्डरीकं च पङ्कजम् ॥


;p{0178}
नलं सरोजं नलिनमरविन्दं महोत्पलम् ।
[                                ] इति ।
एतस्य लोके 'श्वेतकमल' इति प्रसिद्धिः ॥ ३२९ ॥</c>


<v><b>पुण्डरीकं सिताम्भोजं</b></v>


<c>"पुणत् शुभे" पुणति <b>पुण्डरीकम्</b>, पुण्डते वा, "सृणीका—ऽस्तीक—"
[ हैमोणादिसू० ५० ] इतीके निपात्यते । सितं—श्वेतमम्भोजं <b>सिताम्भोजम्</b> ।</c>


<v><b>अथ रक्तसरोरुहे ।
रक्तोत्पलं कोकनदं</b></v>


<c>रक्तं च तत् सरोरुहं च <b>रक्तसरोरुहम्</b>, तत्र । रक्तं—शोणमुत्पल <b>रक्तोत्प-
लम्</b> । कोकैः—चक्रवाकैर्नदति <b>कोकनदम्</b> । "कोकाः—चक्राह्वा नदन्त्यस्मिन्" इति
<b>क्षीरस्वामी</b> । आहुश्च—
रक्ताब्जे रक्तकुमुदे बुधै कोकनदं स्मृतम् ।
[ शाश्वत० श्लो० ५४० ] इति ।</c>


<v><b>कैरविण्यां कुमुद्वती ॥ ३३० ॥</b></v>


<c>कैरवाणि सन्त्यस्या <b>कैरविणी</b>, तत्र । कुमुदानि सन्त्यस्या <b>कुमुद्वती</b>, "नड—
कुमुद—" [ सिद्ध० ६.२.७४ ] इति डिद मतु प्रत्ययः, व्यञ्जनान्तात् कुमुच्छब्दाद्वा
"तदस्यास्त्यस्मिन्निति मतुः" [ सिद्ध० ७.२.१ ] इति मतुः । <b>कुमुदिनी</b>त्यपि ॥ ३३० ॥</c>


<v><b>उत्पले स्यात्‌ कुवलयं कुवेलं कुवलं कुवम् ।</b></v>


<c>उत्पिबति उत्पलम्, पुं—क्लीबलिङ्ग, "मुरलोरल" [ हैमोणादिसू० ४७४ ] इत्यले
निपात्यते उत्पलतीति वाः तत्र । कौ वलति—प्राणिति <b>कुवलयम्</b>, "कु—गु—वलि—" [ हैमो-
णादिसू० ३६५ ] इत्ययः, कुत्सित बहिर्वलयं—पत्रवेष्टनमस्य वा । "वेलृ चलने"
कौ वेलति <b>कुवेलम्</b> । "कुड् शब्दे" कवते भृङ्गारावैः <b>कुवलम्</b>, पुं—क्लीबलिङ्गः,
"कोर्वा" [ हैमोणादिसू० ४६९ ] इति किदल, कौ वलतीति वा । "वांक्‌
गति—गन्धनयोः" कुत्सितं वातीति <b>कुवम्</b>, "क्वचित्" [ सिद्ध० ५.१.१७१ ] इति
डः । अस्य विशेषानाह—</c>


<v><b>श्वेते तु तत्र कुमुदं कैरवं गर्दभाह्वयम् ॥ ३३१ ॥</b></v>


<c>'तत्र' उत्पले श्वेते काम्यते <b>कुमुदम्</b>, पुं—क्लीबलिङ्ग, "कुमुद—" [ हैमो-
णादिसू० २४४ ] इत्युदे निपात्यते, कौ मोदते इति वा । <b>कुमुद्‌</b> इत्यपि । करोति


;p{0179}
सुखं <b>कैरवम्</b> "कैरव—भैरव—" [ हैमोणादिसू० ५१९ ] इत्यवे निपात्यते; के रौति—
शब्दायते केरवः—हंसः, तस्येदं प्रियमिति वा । गर्दभस्याऽऽह्वयोऽस्य <b>गर्दभा-
ह्वयम्</b> ॥ ३३१ ॥</c>


<v><b>नीले तु स्यादिन्दीवरं</b></v>


<c>'तु' अत्र पुनरर्थे । नीले उत्पले इन्दति श्रिया <b>इन्दीवरम्</b>, "तीवर—धीवर—"
[ हैमोणादिसू० ४४४ ] इति वरटि निपात्यते ।</c>


<v><b>हल्लक रक्तसन्ध्यके ।</b></v>


<c>हलति—घूर्णते <b>हल्लकम्</b>, "कीचक—पेचक—" [ हैमोणादिसू० ३३ ] इत्यकान्तो
निपात्यते । रक्तान् सन्धीन् अकति—याति प्राप्नोति <b>रक्तसन्ध्यकम्</b>, रक्तं सन्ध्येव
वा, तत्र । रक्तोत्पलं चैतत् ।</c>


<v><b>सौगन्धिके तु कह्लारं</b></v>


<c>सुगन्ध प्रयोजनमस्य <b>सौगन्धिकः</b>, "प्रयोजनम्" [ सिद्ध० ६.४.११७ ]
इतीकण्‌ । कल्यते <b>कह्लारम्</b>, "द्वार—शृङ्गार—" [ हैमोणादिसू० ४११ ] इत्यारे
निपात्यते, के ह्लादते वा, पृषोदरादित्वात् साधु । शारदं शुक्लं चैतत् ।</c>


<v><b>बीजकोशे वराटकः ॥ ३३२ ॥</b></v>
<v><b>कर्णिका</b></v>


<c>बीजानां—पद्माक्षनाम्नां कोशो <b>बीजकोशः</b>, तत्र । वरमटति <b>वराटकः</b> । यत्
<b>शाश्वतः</b>—
बीजकोशे सरोजस्य कपर्दे च वराटकः ।
[ श्लो० १८० ] इति ॥ ३३२ ॥</c>


<c>असत्यपि कर्णभवत्वे रूढत्वात् कर्णे भवा <b>कर्णिका</b>, "कर्ण ललाटात्‌—"
[ सिद्ध० ६.३.१४१ ] इति कल् ।</c>


<v><b>पद्मनाले तु मृणालं तन्तुलं बिसम् ।</b></v>


<c>पद्मस्य नालं <b>पद्मनालम्</b>, तत्र । "मृणत् हिंसायाम्" मृण्यते—अर्द्यते <b>मृणालम्</b>,
त्रिलिङ्गः, "कुलि—पिलि—" [ हैमोणादिसू० ४७६ ] इति किदालः; मृदमालीयते वा,
"क्वचित्" [ सिद्ध० ५.१.१७१ ] इति डे पृषोदरादित्वात् साधुः । तन्तून् लाति
<b>तन्तुलम्</b>, "क्वचित्" [ सिद्ध० ५.१.१७१ ] इति डः । "वींक्‌ प्रजनादिषु" वेति
<b>बिसम्</b>, "पटि—वीभ्याम्—" [ हैमोणादिसू० ५७९ ] इति डिसः; विस्यते—प्रेर्यते वा ।


;p{0180}
आह च—
बिसं मृणाले बिसिनी मृणाला स्यान्मृणालिका ।
मृणालं पद्यनालं तु तन्तुलं नलिनीरुहम् ॥
[ धन्व० वर्ग ४ श्लो० १६१ ] इति ।
एतस्य लोके 'बिसु' इति प्रसिद्धि ।</c>


<v><b>किञ्जल्के केसरं</b></v>


<c>किञ्चिद् जलति <b>किञ्जल्कम्‌</b>; किं—कुत्सितं जीर्यते वा, "निष्क—तुरुष्क—"
[ हैमोणादिसू० २६ ] इति के निपात्यते, तत्र । के सरति, <b>केसरम्</b> । पुं—क्लीबलिङ्गा—
वेतौ । आह च—
पद्मकेसरमापीतं किञ्जल्कं किञ्जमेव च ।
मकरन्दं तथा तुङ्गं गौरं काञ्चनमेव च ॥
[ धन्व० वर्ग ४ श्लो० १६५ ] इति ।
एतस्य लोके 'केसर' इति प्रसिद्धिः ।</c>


<v><b>नव्यदले संवर्तिका भवेत् ॥ ३३३ ॥</b></v>


<c><b>नव्यदलं</b>—पद्मादीना नवोद्भिन्नं दलं सरयन्त्रकाख्यम्, तत्र । संवर्त्तयति—
वेष्टयति <b>संवर्तिका</b>, णके आप्‌, 'भवेद्' इति स्यात् ॥ ३३३ ॥<c>


<v><b>कन्दे पाद्मे करहाट—शिफे</b></v>


<c>कनति—दीप्यते कन्दः, 'शा—शपि—" [ हैमोणादिसू० २३७ ] इति दः,
कन्द्यते—अन्विष्यते वा, पुं—क्लीबलिङ्ग, तत्र । पद्मस्यायं पाद्मः, "तस्येदम्" [ सिद्ध०
६.३.१६० ] इत्य‌ण्‌, तत्र 'पाद्मे' पद्मसम्बन्धिनि । कं रहयन्ति कराहा—पद्मादयो
जलोत्थाः, तान् अटति—प्राप्नोति <b>करहाटः</b>; कीर्यते वा, "कपाट—विराट—" [ हैमोणादिसू०
१४८ ] इत्याटे निपात्यते । शिनोति—दारयति क्ष्मां <b>शिफा</b>, तालव्यादिः, "शफ—
कफ—शिफा—शोफादयः' [ हैमोणादिसू० ३१६ ] इति फप्रत्यये निपात्यते ।</c>


<v><b>शालूकमौत्पले ।<b></v>


<c>"शल गतौ" शलति <b>शालूकम्</b>, "शल्यणेर्णित्" [ हैमोणादिसू० ५९ ]
इत्यूकः । उत्पलानामिद<b>मौत्पलम्</b>—उत्पलसम्बन्धि, तत्र । आह च—
पद्ममूलं तु शालूकं शकलं करहाटकम् ।
शालीनं पद्मकन्दं तु जलालूकं निगद्यते ॥
[ धन्व० वर्ग ४ श्लो० १६३ ] इति ।
अनयोर्लोके 'पद्ममूल' इति प्रसिद्धिः ।</c>

<f id="1">'शरयन्त्रिकाख्यम्‌' इति अभिधानचिन्तामणिस्वोपज्ञटीकायाम्‌ ॥</f>


;p{0181}
<v><b>पद्मबीजे तु पद्माख्यं पद्मकर्कटिकेत्यपि ॥ ३३४ ॥</b></v>


<c>पद्मानां बीजं <b>पद्मबीजम्</b>, तत्र । पद्ममित्याख्याऽस्य <b>पद्माख्यम्</b> । पद्मानां
कर्कटी पद्मकर्कटी, स्वार्थिके के <b>पद्मकर्कटिका</b> । आह च—
पद्मबीजं तु गालोड्यं पद्माह्वं पद्मकर्कटी ।
[ धन्व० वर्ग ४ श्लो० १५९ ] इति ।
एतस्य लोके 'गंठ' इति प्रसिद्धिः ॥ ३३४ ॥</c>


<v><b>वारिपर्ण्यां तु पानीया पृष्ठगा कुम्भिका हठः ।</b></v>


<c>वारि पिपर्त्ति <b>वारिपर्णी</b>, "चिक्कण—कुक्कण—" [ हैमोणादिसू० १९० ] इत्यणे
निपात्यते, तस्याम् । पीयते <b>पानीया</b> । पृष्ठं गच्छति <b>पृष्ठगा</b> । कुम्भोऽस्त्यस्याः
<b>कुम्भिका</b>, "अतोऽनेकस्वरात्" [ सिद्ध० ७.२.६ ] इतीक ।
"कुम्भीको वारिपर्णः स्यात् । [                     ] <b>इत्येके</b> ।
"हठ बलात्कारे" हठति <b>हठः</b>, अच् । यदाह—
"हठोऽम्बुपर्ण्यां प्रसभे" [ हैमानेका० श्लो० १२४ ] इति ।
'फंगा' नाम शाकम् । 'शूषा' <b>इत्येके</b> ।</c>


<v><b>जलशूके जलनीली नीली शैवाल—शैवले ॥ ३३५ ॥</b></v>


<ava><b>॥ इत्याचार्यश्रीहेमचन्द्रविरचिते निघण्टुशेषे
तृतीयो लताकाण्डः ॥</b></ava>


<c>जलस्य शूकमिव <b>जलशूकम्</b>, पुं—क्लीबलिङ्गः, तत्र । जलं नीलयति <b>जलनीली</b>,
अण् प्रत्ययः, "णील वर्णे" नीलति <b>नीली</b>, अच्, गौरादित्वाद् डीः, नीलवर्णा वा ।
शेते अम्भसि <b>शैवालम् शैवलम्</b>, "शीडस्तलक्‌—पाल—वालण्‌—वलण्‌—वलाः" [ हैमो-
णादिसू० ५०१ ] इत्यनेन वालण्‌—वलण्‌प्रत्ययौ । <b>शेवाल</b>मिति तु <b>शेपाले</b>त्यस्य जपा-
दित्वाद् वत्वे साधु । <b>शेवलं शेपालं शैवलं</b> च नीलिकाख्येयम् ॥ ३३५ ॥</c>


<ava><b>॥ इति श्रीमद्‌बृहत्खरतरगच्छे श्रीजिनराजसूरिशिष्यश्रीजयसागरमहो-
पाध्यायपट्टानुक्रमवाचनाचार्यधुर्यश्रीभानुमेरुगणिशिष्यसमस्त-
प्रशस्तग्रन्थावलीविचक्षणश्रीज्ञानविमलोपाध्यायशिष्य-
वाचनाचार्यश्रीश्रीवल्लभगणिविरचितायां
श्रीहेमचन्द्राचार्यकृतनिघण्टुशेषटीकायां लताकाण्डः
तृतीयः समाप्तः ॥ ३ ॥</b></ava>


;p{0182}
४

<b>[ चतुर्थः शाककाण्डः ]</b>

<ava>॥ अर्हम् ॥ अथ चतुर्थं प्रस्तावप्राप्तं शाककाण्डं व्याक्रियते—</ava>

<v><b>शतपुष्पायां तु घोषा शताह्वा माधवी मिसिः[^1] ।
अतिच्छत्रा छत्रपु[^2]ष्प्यवाक्पुष्पा कारवी सहा ॥ ३३६ ॥</b></v>


<c>शतं—बहूनि पुष्पाण्यस्याः <b>शतपुष्पा</b>, "असत्काण्ड—प्रान्त—शतैकाऽञ्चः पुष्पात्"
[ सिद्ध० २.४.५६ ] इति अञ्चो वर्जनाद् डीर्न भवति, तस्याम् । घोषति <b>घोषा</b> ।
शतमित्याह्वाऽस्याः <b>शताह्वा</b> । मधुन इयं <b>माधवी</b>, "तस्येदम्" [ सिद्ध० ६.३.
१६० ] इत्यण् । "मिश मश रोपे च" तालव्यान्ताविमौ, मिश्यते <b>मिसिः</b>,
"नाम्युपान्त्य—" [ हैमोणादिसू० ६०९ ] इति किदिः, पृषोदरादित्वाद्‌ दन्त्य सकार,
स्त्रीलिङ्गः । छत्रमतिक्रान्ता <b>अतिच्छत्रा</b> । <b>शतच्छत्रा</b>ऽपि । छत्राकाराणि पुष्पा-
ण्यस्याः <b>छत्रपुष्पी</b>, "असत्काण्ड—प्रान्त—" [ सिद्ध० २.४.५६ ] इति ङीः ।
अवाञ्चि—अधोमुखानि पुष्पाण्यस्याः <b>अवाक्पुष्पा</b>, "असत्काण्ड—प्रान्त—शतैकाऽञ्चः
पुष्पात्" [ सिद्ध० २.४.५६ ] इति सूत्रेण अञ्चो वर्जनाद्‌ ड्यभावः ।
आबन्त एवायम् । कारोरिय <b>कारवी</b> कर्मण्या, "तस्येदम्" [ सिद्ध० ६.३.१६० ]
इत्यण् । सहते <b>सहा</b> । आह च—
शतपुष्पा मिसिर्घोषा शिफका माधवी शिफा ।
अतिच्छत्रा त्ववाक्पुष्पा शताह्वा कारवी स्मृता ॥
[ धन्व० वर्ग २ श्लो० १ ] इति ।
तथा च—
शतपुष्पा शतच्छत्रा[ ऽतिच्छत्रा ] मधुरा मिसिः ।
अवाक्पुष्पा कारवी च [ अमर० का० २ वर्ग ४ श्लो० १५२ ] इति ।
एतस्या लोके 'सोआ' इति प्रसिद्धिः ॥ ३३६ ॥</c>


<v><b>जीरके तु कणाऽजाजी जरणः कणजीरकः ।</b></v>

<f id="1">मिषिः नि० ॥</f>
<f id="2">पुष्पाऽवाक्पु नि० ॥</f>


;p{0183}
<c>जयति मन्दाग्नित्वं जीरः "चि—जि—शुसि—" [ हैमोणादिसू० ३९२ ] इति रो दीर्घत्वं
च, स्वार्केक के <b>जीरकः</b>, पुं—क्लीबलिङ्गः, तत्र । कणाः सन्त्यस्यां <b>कणा</b>, स्त्रीलिङ्गोऽयम् ।
अजं—स्वाभाविकं मन्दाग्नित्वमजति—क्षिपति <b>अजाजी</b>, लिहादित्वादचि अजेर्वी न
भवति, स्त्रीलिङ्गः । जीर्यते अनेन <b>जरणः</b>, पुंल्लिङ्गः । कणोपलक्षितो जीरकः
<b>कणजीरकः</b> । आह च—
शुक्लाऽजाजी कणाऽऽख्याता दीर्घकः कणजीरकः ।
[                    ] इति ।
एतस्य लोके 'श्वेतजीरा' इति प्रसिद्धिः ।</c>


<v><b>कृष्णेऽस्मिन् कारवी पृथ्वी सुगन्धा सु[^1]षवी पृथुः ॥ ३३७ ॥</b></v>
<v><b>कु[^2]ञ्ची कालोपकालोपकुञ्चिकोत्कुञ्चिकाऽपि च ।</b></v>


<c>'कृष्णे' श्यामे 'अस्मिन्' जीरके कारोरियं <b>कारवी</b>, "तस्येदम्" [ सिद्ध्०
६.३.१६० ] इत्यण्‌ । <b>पृथ्वी</b> बृहत्कणा । शोभनो गन्धोऽस्याः <b>सुगन्धा</b> । सुष्ठु
सुवति <b>सुषवी</b>, अचि गौरादित्वाद्‌ डीः । <b>पृथुः</b> बृहत्कणत्वात् ॥ ३३७ ॥</c>


<c>"कुञ्च च कौटिल्या—ऽल्पीभावयो" कुञ्चति <b>कुञ्ची</b> । <b>काला</b> वर्णेन । उप-
कालयति <b>उपकाला</b> । उपकुञ्चति—अल्पीकरोति <b>उपकुञ्चिका</b> । उत्कुञ्चति <b>उत्कु-
कुञ्चिका</b> । आह च—
कुञ्चिका चोपकुञ्ची च कालिका चोपकालिका ।
सुषवी कुञ्चिका कुञ्ची पृथ्वी कृष्णे च जीरके ॥
[ धन्व० वर्ग २ श्लो० ५९ ] इति ।
एतस्य लोके 'कालउ जीरउ' इति प्रसिद्धिः ।</c>


<v><b>रसोने लशुनो म्लेच्छकन्दोऽरिष्टो महौषधम् ॥ ३३८ ॥</b></v>
<v><b>महाकन्दः</b></v>


<c>अम्लेन रसेन ऊनो <b>रसोनः</b>, पञ्चरसत्वात् । यद् <b>व्याडिः</b>—
ऊनोऽम्लेन रसेनेति रसोनस्तेन कीर्तितः ।
[                                    ] इति ।
तत्र । लष्यते—अभिलष्यते <b>लशुनः</b>, "लषेः श च" [ हैमोणादिसू० २८९ ]
इत्युनः प्रत्ययः तालव्यः शकारश्चान्तादेशः । [ पुं—क्लीबलिङ्गाचेतौ । ] म्लेच्छानां प्रियः
कन्दो <b>म्लेच्छकन्दः</b> । न रिष्यते <b>अरिष्टः</b> । <b>महौषधं</b> रोगजित्त्वात् ॥ ३३८ ॥</c>

<f id="1">तुषवी नि० ॥</f>
<f id="2">उपकुञ्ची कुञ्चिका च कालोपकुञ्चिकाऽपि च नि० ॥</f>


;p{0184}
<c>महांश्चासौ कन्दश्च <b>महाकन्दः</b> । आह च—
अथ महौषधम् ।
लशुनं गृञ्जनारिष्ट—महाकन्द—रसोनकाः ॥
[ अमर० का० २ वर्ग ४ श्लो० १४८ ] इति ।
एतस्य लोके 'ल्हसणु' इति प्रसिद्धि ।</c>


<v><b>अपरोऽप्येष गृञ्जनो दीर्घपत्रकः ।</b></v>


<c>'अपरः' अन्य 'एष' रसोन गृञ्ज्यते—कुत्सितः शब्द्यते <b>गृञ्जनः</b>, पुं—क्लीब-
लिङ्ग । दीर्घं पत्रमस्य दीर्घपत्र, के <b>दीर्घपत्रकः</b> ।</c>


<v><b>पलाण्डौ यवनेष्टः स्यात् सुकन्दो [^1]वक्त्रदूषणः ॥ ३३९ ॥</b></v>
<v><b>[^2]हरणः</b></v>


<c>पिपर्त्ति धातून्‌ <b>पलाण्डुः</b>, "केवयु—भुरण्यु—" [ हैमोणादिसू० ७४६ ] इति उप्रत्यये
निपात्यते, "पल गतौ" पलति वा <b>पलाण्डुः</b>, "पलि—मृभ्यामाण्डु—कण्डुकौ" [ हैमोणादि-
सू० ७६७ ] इत्याण्डुः प्रत्ययः, तत्र । यवनानाम् इष्टो <b>यवनेष्टः</b> । शोभन कन्दोऽस्य
<b>सुकन्दः</b> । वक्त्रे दूपयति <b>वक्त्रदूषणः</b> ॥ ३३९ ॥</c>


<c>हरति <b>हरणः</b> । आहुश्च—
पलाण्डुर्यवनेष्टश्च सुकन्दो मुखदूषण ।
हरण [ धन्व० वर्ग ४ श्लो० ७१ ] इति ।
एतस्य लोके 'डृंगली' इति प्रसिद्धि ।</c>


<v><b>स तु हरितो लतार्को दुर्द्रुमोऽपि च ।</b></v>


<c>'तुः' पुनरर्थे । 'स' पलाण्डु 'हरितः' नीलः <b>लतार्को</b> लतार्काख्य । दुष्टो
द्रुमो <b>दुर्द्रुमः</b>, अपवित्रत्वात् । आह च—
अन्यः पलाण्डुस्तु लतार्को दुर्द्रुमश्च स ।
[ धन्व० वर्ग ४ श्लो० ७१ ] इति ।
<b>सुश्रुत</b>स्त्वाह—
लशुनो दीर्घपत्रश्च पिच्छागन्धो महौषधम् ।
फरण्यश्च पलाण्डुश्च लवतर्का परारिका ।
गृञ्जनं यवनेष्टश्च पलाण्डोर्दश जातय ॥
[                          ] इति ।</c>

<f id="1">वक्त्रभूषण नि० ॥</f>
<f id="2">करण नि० ॥</f>


;p{0185}
<v><b>सप्तलायां बहुफेना सातला विम[^1]ला मता ॥ ३४० ॥</b></v>
<v><b>सारी मरालिका दीप्ता फेना च[^2]र्मकसा यवा ।</b></v>


<c>सपति—समवैति <b>सप्तला</b>, "मुरलोरल‌—" [ हैमोणादिसू० ४७४ ] इत्यले
निपात्यते, तस्याम् । बहवः फेनाभा बिन्दवोऽस्या <b>बहुफेना</b> । सातं—सुखं लाति <b>सातला</b>,
"क्वचित्" [ सिद्ध० ५.१.१७१ ] इति डः । विगतो मलोऽस्या <b>विमला</b> ॥ ३४० ॥</c>


<c>सारयति <b>सारी</b> । मरालिका(?ली)—हंसी, सैव <b>मरालिका</b> । अत एव
<b>दीप्ता</b> । फेनाभा बिन्दव सन्त्यस्यां <b>फेना</b> । चर्मणि कसा अस्याः <b>चर्मकसा</b> ।
यूयते <b>यवा</b> । आह च—
सातला सप्तला सारी विपुला विमलाऽमला ।
बहुफेना चर्मकसा फेना दीप्ता रसालिका ॥
[ धन्व० वर्ग १ श्लो० २३८ ] इति ।
एतस्या लोके 'साथरि' इति प्रसिद्धिः ।</c>


<v><b>प्रसारण्यां चारूपर्णी भद्रपर्णी प्रतानिका ॥ ३४१ ॥</b></v>
<v><b>भद्रबला भद्रलता भद्रकाली महाबला ।
सा[^3]रणा सरणा सुप्रसरा राजबला च सा ॥ ३४२ ॥</b></v>


<c>प्रसार्यतेऽनया <b>प्रसारणी</b>, "करणा—ऽऽधारे" [ सिद्ध० ५.३.१२९ ] इत्यनट्‌ ,
तस्याम् । चारूणि पर्णान्यस्या <b>चारुपर्णी</b> । भद्राणि पर्णान्यस्याः <b>भद्रपर्णी</b> । प्रता-
नोऽस्त्यस्याः <b>प्रतानिका</b>, "अनोऽनेकस्वरात्" [ सिद्ध० ७.२.६ ] इतीकः ॥ ३४१ ॥</c>


<c>भद्रं बलमस्या <b>भद्रबला</b> । [ भद्रा चासौ लता च ] <b>भद्रलता</b> । भद्रा चासौ
काली च <b>भद्रकाली</b> । महद्बलमस्या <b>महाबला</b> । सारयति <b>सारणा</b> । सरतीव अम्भः
सङ्कोचाद्‌ निवर्तते गमनया <b>सरणा</b> । "<b>सरणी</b> इति युक्तः पाठः" इति <b>क्षीरस्वामी</b> ।
शोभनाः प्रसरोऽस्याः <b>सुप्रसरा</b> । राजरूपा—मुख्या बला—बलकृद्‌ <b>राजबला</b> । आह च—
प्रसारणी सुप्रसरा सरणी सारणी च सा ।
चारूपर्णी राजबला भद्रपर्णी प्रतानिका ॥
[ धन्व० वर्ग १ श्लो० २८९ ] इति ।
एतस्या लोके 'प्रसारणी' इति प्रसिद्धिः ॥ ३४२ ॥</c>

<f id="1">बिन्दुलामली नि० ॥</f>
<f id="2">चर्माकसा नि० ॥</f>
<f id="3">सारणी सुप्रसारा च राजबला च साऽपि च नि० ॥</f>


;p{0186}
<v><b>ब्राह्‌म्यां बयःस्था मत्स्याक्षी ब्राह्मणी सोमवल्लरी ।
सरस्वती सत्यवती सुस्वरा ब्रह्मचारिणी ॥ ३४३ ॥</b></v>


<c>ब्राह्मीव <b>ब्राह्मी</b>, पावनत्वात्‌, तस्याम् । वयसि तिष्ठति <b>वयःस्था</b>, "स्था—
पा—स्ना—त्रः—" [ सिद्ध० ५.१.१४२ ] इति कः, वयसः स्थैर्यकृत् । <b>मत्स्याक्षी</b>
मत्स्याक्षिपुष्पी । ब्रह्मण इयं <b>ब्राह्मणी</b>, "तस्येदम्" [ सिद्ध० ६.३.१६० ]
इत्यण्‌ । सोमस्य वल्लरी <b>सोमवल्लरी</b> । सर—प्रसरणमस्त्यस्या <b>सरस्वती</b> । सत्यम-
स्त्यस्याः <b>सत्यवती</b> । शोभनः स्वरोऽस्या <b>सुस्वरा</b>, "ओस्वृ शब्दोपतापयोः" सुष्ठु
सुतरां वा स्वरति <b>सुस्वरा</b> इति वा । ब्रह्म चरतीत्येवंशीला <b>ब्रह्मचारिणी</b> ।
आह च—
ब्राह्मी सरस्वती सोमा सत्याह्वा ब्रह्मचारिणी ।
[                               ] इति ।
एतस्या लोके 'ब्राह्मी' इति प्रसिद्धि ॥ ३४३ ॥</c>


<v><b>सूरणे कण्डुरः कन्दोऽर्शोघाती चित्रदण्डकः ।</b></v>


<c>सूयते—प्रेर्यते <b>सूरणः</b>, "चिक्कण—कुक्कण" [ हैमोणादिसू० १९० ] इत्यणे निपा-
त्यते, तत्र । कण्डं राति <b>कण्डुरः</b>, पृषोदरादित्वात् साधु । कन्द्यते—इष्ट्यते <b>कन्दः</b>,
[ पुं—क्लीबलिङ्ग ] । अर्शो घातयति <b>अर्शोघाती</b> । चित्रो दण्डोऽस्य चित्रदण्ड, स्वार्थिके
के <b>चित्रदण्डकः</b> । एतस्य लोके 'सूरणकन्द' इति प्रसिद्धि ।</c>


<v><b>वृद्धदारके त्वावेगी जीर्णवा[^1]लक जुङ्गकौ ॥ ३४४ ॥</b></v>
<v><b>अ[^2]जाण्डी च ऋक्षगन्धा स्यादन्तःकोटपुष्प्यपि ।<b></v>


<c>वृद्धं—वृद्धत्वं दारयति <b>वृद्धदारकः</b> वृद्ध दारकीकुरुते इति वा, पृषोदरादि-
त्वात्, तत्र । आ समन्ताद्‌ वेगोऽस्त्यस्या <b>आवेगी</b>, वृद्धत्वात्‌, उद्वेजको वा । जीर्णा
वाला अस्य जीर्णवाल स्वार्थिके के <b>जीर्णवालकः</b> । "युगु जुगु वुगु वर्जने"
चवर्गीयादिरयम्‌, जुङ्गति जुङ्ग अच्‌, स्वार्थिके के <b>जुङ्गकः</b> ॥ ३४४ ॥</c>


<c>अजस्येव अण्डानि—अस्थीन्यस्या <b>अजाण्डी । <b>छगलाण्डी</b>त्यपि । ऋक्षवद्
गन्धयति <b>ऋक्षगन्धा</b> । "<b>वृक्षगन्धा</b>" इति च "<b>पाठभेदः</b>" इति <b>क्षीरस्वामी</b> ।
अन्तःकोटे पुष्पाण्यस्या <b>अन्तःकोटपुष्पी</b> । आह च—

<f id="1">वालुक नि० ॥</f>
<f id="2">अजाण्टी ऋक्षगन्धा स्यादन्तकोटकपुष्प्यपि नि० ॥</f>


;p{0187}
वृद्धदारक आवेगी जुङ्गको जीर्णवालकः ।
अन्तःकोटरपुष्पी स्यादजाण्डी छगलाण्ड्यपि ॥
[ धन्व० वर्ग ४ श्लो० १०७ ] इति ।
एतस्य लोके 'वृद्धारा' इति प्रसिद्धिः ।</c>


<v><b>सुवर्चलायां मण्डूकी बदराऽऽदित्यवल्लभा ॥ ३४५ ॥</b></v>
<v><b>मण्डूकपर्ण्यर्कभक्ताऽऽदित्यवल्ली सुखो[^1]द्भवा ।</b></v>


<c>सुष्ठु वर्चते <b>सुवर्चला</b>, "मुरलोरल—" [ हैमोणादिसू० ४७४ ] इत्यले निपा-
त्यते, सुष्ठु वर्चते सुवर्च—अग्निदीपनम्, तल्लातीति वा, तस्याम् । मण्डति मण्ड्यते वा
<b>मण्डूकी</b>, "मृ—मन्यञ्जि" [ हैमोणादिसू० ५८ ] इत्यूकः, गौरादित्वाद्‌ ङीः । "बद
स्थैर्ये" बदति <b>बदरा</b>, "ऋच्छि—चटि—वटि—" [ हैमोणादिसू० ३९७ ] इत्यरः ।
आदित्यस्य वल्लभा <b>आदित्यवल्लभा</b> ॥ ३४५ ॥</c>


<c>मण्डूक इव पर्णान्यस्या <b>मण्डूकपर्णी</b>, "पाक—कर्ण—पर्ण—" [ सिद्ध० २.४.५५ ]
इति डी । अर्कस्य भक्ता <b>अर्कभक्ता</b> । आदित्यप्रिया वल्ली <b>आदित्यवल्ली</b> ।
सुखमुद्भवति अस्या <b>सुखोद्भवा</b> । आह च—
सुवर्चलाऽऽदित्यकान्ता सूर्यभक्ता सुखोद्भवा ।
मण्डूकपर्णी मण्डूकी बदराऽऽदित्यवल्ल्यपि ॥
[ धन्व० वर्ग ४ श्लो० ९८ ] इति ।
एतस्या लोके 'सूंचलि' इति प्रसिद्धिः ।</c>


<v><b>भृङ्गराजे भृङ्गरजो भृङ्गारः केशरञ्जनः ॥ ३४६ ॥</b></v>
<v><b>[^2]अङ्गारको भेकरजो भृङ्गी मार्कव इत्यपि ।</b></v>


<c>भृङ्गवद् राजते <b>भृङ्गराजः</b>, तत्र । भृङ्गवद्‌ रञ्जयति—कृष्णीकरोति <b>भृङ्गरजः</b>,
अचि प्रत्यये पृषोदरादित्वान्नलोपः । भृङ्गान् इयर्ति <b>भृङ्गारः</b> । केशान् रञ्जयति
<b>केशरञ्जनः</b> ॥ ३४६ ॥</c>


<c>अङ्गति <b>अङ्गारकः</b> "अग्यङ्गि—" [ हैमोणादिसू० ४०५ ] इति आरे स्वार्थिके
के च साधुः । भेकवद् रञ्जयति <b>भेकरजः</b>, अचि प्रत्यये पृषोदरादित्वात् साधुः ।
भृङ्गराजैकदेशे <b>भृङ्गः</b>, यथा सत्या सत्यभामेत्यादिवत् ; बिभर्ति वा <b>भृङ्गः</b>, "भृ—वृभ्यां
नोऽन्तश्च" [ हैमोणादिसू० ९४ ] इति गः । मर्कति—सम्पृच्यते <b>मार्कवः</b> "कैरव—भैरव—"
[ हैमोणादिसू० ५१९ ] इत्यवे निपात्यते । आह च—

<f id="1">सुखोद्भिदा नि० ॥</f>
<f id="2">अमारको नि० ॥</f>


;p{0188}
भृङ्गराजो भृङ्गरजो मार्कवो भृङ्ग एव च ।
अङ्गारको भेकरजो भृङ्गारः केशरञ्जनः ॥
[धन्व० वर्ग ४ श्लो० ११ ] इति ।
एतस्य लोके 'भांगरउ' इति प्रसिद्धि ।</c>


<v><b>कासमर्दे त्वरिमर्दः कालं [^1]कनक—कर्कशौ ॥ ३४७ ॥</b></v>


<c>कासं मर्दयति <b>कासमर्दः</b>, तत्र । अरीन् मर्दयति <b>अरिमर्दः</b> । <b>कालं</b> वर्णेन ।
कनति—दीप्यते <b>कनकः</b> । कर्कं श्यति <b>कर्कशः</b> । आह च—
कासमर्दोऽरिमर्दश्च कासारि कर्कशस्तथा ।
कालं कनक इत्युक्त स च स्यात् कासमर्दक ॥
[ धन्व० वर्ग ४ श्लो० ११८ ] इति ।
एतस्य लोके 'कासदउ' इति प्रसिद्धि ॥ ३४७ ॥</c>


<v><b>वास्तुके तु [^2]शाकज्येष्ठः प्रवालः क्षारपत्रकः ।
शाकवीरो वीरशाकस्ताम्रपुष्पः प्रसादकः ॥ ३४८ ॥</b></v>


<c>वसन्त्यस्मिन् गुणा इति <b>वास्तुकम्</b>, "कञ्चुकाशुक—" [ हैमोणादिसू० ५७ ]
इत्युके निपातनात्‌ साधु , तत्र । शाकेषु ज्येष्ठः <b>शाकज्येष्ठः</b> । प्रवलति <b>प्रवालः</b>, "वा
ज्वलादि—" [ सिद्ध० ५.१.६२ ] इति ण । क्षारं पत्रमस्य <b>क्षारपत्रः, के <b>क्षारपत्रकः</b> ।
शाकानां मध्ये वीर इव प्रधानत्वात्‌ <b>शाकवीरः । वीरश्चासौ शाकश्च <b>वीरशाकः ।
ताम्राणि पुष्पाण्यस्य <b>ताम्रपुष्पः</b> । प्रसादयति <b>प्रसादकः</b> । आह च—
वास्तुक क्षारपत्र स्याच्छाकवीरः प्रसादक ।
[                               ] इति ।
एतस्य लोके 'वथुआ' इति प्रसिद्धिः ॥ ३४८ ॥</c>


<v><b>पालङ्क्यायां तु पालक्या क्षुरिका मधुसूदनी ।</b></v>


<c>पालयति <b>पालङ्क्या</b>, "शिक्या—ऽऽस्या—ऽऽढ्य—" [ हैमोणादिसू० ३६४ ] इति ये
निपात्यते, तस्याम् । पालके साधु <b>पालक्या</b> "तत्र साधौ" [ सिद्ध० ७.१.१५ ]
इति य, पाल्यते इति वा, "शिक्या—ऽऽस्या—ऽऽढ्य—" [ हैमोणादिसू० ३६४ ] इति
ये निपातनात् साधु । क्षुरति क्षुरी, के <b>क्षुरिका</b>, क्षुरिकेव वा <b>क्षुरिका</b> । मधु माधुर्यं
सूदते <b>मधुसूदनी</b> । आह च—

<f id="1">कतककर्कश नि० ॥</f>
<f id="2">शाकश्रेष्ठ नि० ॥</f>


;p{0189}
पालङ्क्या वास्तुकाकारा क्षुरिका चीरितच्छदा ।
[                            ] इति ।
एतस्या लोके 'पलांक' इति प्रसिद्धिः ।</c>


<v><b>जीवन्त्यां स्याज्जीवनीया जीवनी जीववर्धनी ॥ ३४९ ॥</b></v>
<v><b>मङ्गल्यनामधेया च शाकश्रेष्ठा यशस्करी ।</b></v>


<c>जीवतादिति <b>जीवन्ती</b>, "रुहि—नन्दि—" [ हैमोणादिसू० २२० ] इति टिदन्तः,
तस्याम् । जीव्यतेऽनया <b>जीवनीया</b>, बाहुलकात् करणेऽप्यनीयः । जीव्यतेऽनया <b>जीवनी</b>,
"करणाऽऽधारे" [ सिद्ध० ५.३.१२९ ] इत्यनट् । जीवस्य वर्धनी <b>जीववर्धनी</b> ॥ ३४९ ॥</c>


<c>मङ्गल्यमिति नामधेयमस्या <b>मङ्गल्यनामधेया</b> । शाकमध्ये श्रेष्ठा <b>शाकश्रेठा</b> ।
यशः करोति <b>यशस्करी</b> । आह च—
जीवन्ती जीवनीया च जीवनी जीववर्धनी ।
मङ्गल्यनामधेया च शाकश्रेष्ठा यशस्करी ॥
[ धन्व० वर्ग १ श्लो० १४० ] इति ।
एतस्या लोके 'दोडी' इति प्रसिद्धि ।</c>


<v><b>स्यादम्ललोणिकायां तु चाङ्गेरी चुक्रिका रसा ॥ ३५० ॥</b></v>
<v><b>[^1]अम्बष्ठाऽम्बोटिका दन्तशठा लोलाऽम्ललोलिका ।
नरेन्द्रमाला क्षुद्राम्ली चतुष्पर्णी च लोणिका ॥ ३५१ ॥</b></v>


<c>अम्लेन लुनाति <b>अम्ललोणिका</b>, पृषोदरादित्वात् साधुः, तस्याम् । चाङ्गं—दन्त-
पटुत्वमीरयति <b>चाङ्गेरी</b> । चुक्रन्ते—व्यथन्तेऽस्याः <b>चुक्रिका</b>, णके आप् । रस्यते—
आस्वाद्यते <b>रसा</b> ॥ ३५० ॥</c>


<c>अम्बे तिष्ठति <b>अम्बष्ठा</b>, "गो—ऽम्बा—ऽम्ब—सव्या—ऽप—द्वि—त्रि" [ सिद्ध० २.३.३० ]
इत्यादिना स्थशब्दसम्बन्धिनः सकारस्य षो भवति, "स्था—पा—स्ना—त्रः—कः" [ सिद्ध०
४.१.१४२ ] इति कः प्रत्ययः । अम्बमटति <b>अम्बोटिका</b>, पृषोदरादित्वात् साधुः ।
दन्ताः शठाः अस्याः <b>दन्तशठा</b> । "लोडृ उन्मादे" लोडति <b>लोला</b>, ड—लयोरैक्यात् ।
अम्लेन लोला अम्ललोला, के <b>अम्ललोलिका</b> । [ ..  .. ] <b>नरेन्द्रमाला</b> । क्षुद्रा
चासौ अम्ली व <b>क्षुद्राम्ली</b> । चत्वारि पर्णान्यस्याः <b>चतुष्पर्णी</b> । लुनाति <b>लोणिका</b>,
पृषोदरादित्वात् । आह च—

<f id="1">अम्बष्ठाऽम्लोलिका दन्तशठाटोलाम्लटोलकः । नरेन्द्रमाता नि० ॥</f>


;p{0190}
क्षुद्राम्लिका तु चाङ्गेरी लोणिका चाऽम्ललोणिका ।
लोला लोडा चतुष्पर्णी सैव दन्तशठा मता ॥
[ धन्व० वर्ग ५ श्लो० ३६ ] इति ।
तथा च—
चाङ्गेरी चुक्रिका दन्तशठाऽम्बष्ठाऽम्ललोणिका ।
[ अमर० का० २ वर्ग ४ श्लो० १४० ] इति ।
एतस्या लोके 'आंबउत्री' इति प्रसिद्धि ॥ ३५१ ॥</c>


<v><b>तण्डुलीये मेघनादस्तण्डुली तण्डुलेरकः ।
गण्डीरको रक्तकाण्डो विषहार्यल्पमारिषः ॥ ३५२ ॥</b></v>


<c>तण्डुलेभ्यो हित<b>स्तण्डुलीयः</b>, "हविरन्नभेदापूपादेर्यो वा" [ सिद्ध० ७.१.२९ ]
इतीय, ताडयति दोषान् इति वा, "गय—हृदयादयः" [ हैमोणादिसू० ३७० ] इत्यये
निपात्यते, तत्र । मेघस्येव नादोऽस्मात्‌ <b>मेघनादः</b> । तण्डुलाः सन्त्यस्य <b>तण्डुली</b> ।
तण्डुलान् ईरयति द्रावकत्वात्‌ तण्डुलेरः, स्वार्थिके के <b>तण्डुलेरकः</b> । गण्डीं—ग्रन्थिम्
ईरयति गण्डीरः, स्वार्थिके के <b>गण्डीरकः</b> । रक्त काण्डोऽस्य <b>रक्तकाण्डः</b> । विषं
हरति <b>विषहारी</b> । अल्पं मृणाति—हिनस्ति <b>अल्पमारिषः</b>, "अमि-मृभ्या णित्" [ हैमो-
णादिसू० ५४९ ] इति इष । आह च—
तण्डुलीयक उद्दिष्टश्चण्डाला तण्डुलेरकः ।
गण्डीरस्तण्डुली बीजो मेघनादो घनस्वन ॥
[ धन्व० वर्ग ४ श्लो० ११६ ] इति ।
एतस्य लोके 'तण्डुलेजा' इति प्रसिद्धिः ॥ ३५२ ॥</c>


<v><b>शमठे तु तोयवृत्तिर्गण्डीरस्तोयमञ्जरी ।
समष्ठिला शोषहरी जलापामा[^1]र्ग ओलकः ॥ ३५३ ॥</b></v>


<c>शाम्यति <b>शमठः</b>, "मृ—जृ—शृ—कम्यमि—रमि—रपिभ्योऽठः" [ हैमोणादिसू० १६७ ]
इति बहुवचनाद् अठ प्रत्ययः, तत्र । तोये पानीये वृत्तिः—वर्तनमस्य <b>तोयवृत्तिः</b> ।
गण्डीन्‌—ग्रन्थीन् ईरयति <b>गण्डीरः</b> । तोयस्य मञ्जरी <b>तोयमञ्जरी</b> । सम्यगस्थीनि लाति
<b>समष्ठिला</b> साण्डत्वात्, पृषोदरादित्वात् साधुः । <b>समष्ठिला</b>नाम शाकम् । <b>यन्माला</b>—
"गण्डीरो नाम समष्ठिला" [                               ] इति ।
 
<f id="1">मार्गतुल्यकः नि० ॥</f>


;p{0191}
शोषं हरति <b>शोषहरी</b> । जले जलस्य वा अपामार्ग इव <b>जलापामार्गः</b> । "उल
दाहे" सौत्रः, ओलति ओल, के <b>ओलकः</b>, त्रयोदशस्वरादिरयम् ॥ ३५३ ॥</c>


<v><b>अन्यस्तु स्थलगण्डीरः कर्बुरष्टक्कदेशजः ।</b></v>


<c>'तुः पुनरर्थे । 'अन्यः' अपर स्थलस्य गण्डीरः <b>स्थलगण्डीरः</b> । <b>कर्बुरो</b> वर्णेन ।
<b>टक्क</b>देशे जातः <b>टक्कदेशजः</b> ।</c>


<v><b>काकमाच्यां तु कामाची काकसाह्वा[^1] च वायसी ॥ ३५४ ॥</b></v>


<c>काकवद्‌ मचते—वर्णेन सम्पृच्यते <b>काकमाची</b>, तस्याम् । पृषोदरादित्वान्मध्यक-
कारलोपे <b>कामाची</b> । काकस इत्याह्वाऽस्याः <b>काकसाह्वा</b> । वायसवर्णत्वाद् <b>वायसी</b> ।
आह च—
काकमाची ध्वाङ्क्षमाची काकसाह्वा च वायसी ।
कट्‌वी कटुफला चैव रसायनवरा स्मृता ॥
[ धन्व० वर्ग ४ श्लो० २१ ] इति ।
एतस्य लोके 'कमाइ' इति प्रसिद्धिः ॥ ३५४ ॥</c>


<v><b>श्रीहस्तिन्यां तु [^2]भूरण्डी कुरण्डी कास्मरीरिपुः ।</b></v>


<c>हस्तिनी हस्तिकर्णपत्रा, श्रीयुक्ता हस्तिनी <b>श्रीहस्तिनी</b>, तस्याम् । भुवि रोहति
<b>भूरण्डी</b> "पिचण्डैरण्ड—" [ हैमोणादिसू० १७६ ] इत्यण्डे निपात्यते । कौ
रोहति <b>कुरण्डी</b>, "पिचण्डैरण्ड—" [ हैमोणादिसू० १७६ ] इत्यण्डे निपात्यते ।
कास्मर्या रिपुः <b>कास्मरीरिपुः</b> । श्रीहस्तिनीनामानि ।</c>


<v><b>सुनिषण्णे सूचिपत्रः स्वस्तिकः शितिवा[^3]रकः ॥ ३५५ ॥</b></v>
<v><b>[^4]श्रीवराकः(? श्रीवारकः)शितिवरो वितुन्नः कुक्कुटः शितिः ॥</b></v>


<c>सुष्ठु सुतरा वा निषीदति स्म <b>सुनिषण्णः</b> तत्र । सूच्याकाराणि पत्राण्यस्य
<b>सूचिपत्रः</b> । स्वस्ति कायति <b>स्वस्तिकः</b> । शितिं वारयति <b>शितिवारकः</b> ॥ ३५५ ॥</c>


<c>श्रियं वृणीते <b>श्रीवराकः</b> (? श्रीवारकः) । शितिं वृणोति <b>शितिवरः</b> । वितुद्यते
स्म <b>वितुन्नः</b> । "कुकि वृकि आदाने" कुक्यते <b>कुक्कुटः</b>, "नर्कुट—कुक्कुट—" [ हैमोणा-
दिसू० १५५ ] इत्युटे निपात्यते । श्यायते श्यति वा <b>शितिः</b> । आह च—
शितिवारः सूचिपत्रः शैल्याच(? सूच्याह्वः) सुनिषण्णकः ।
श्रीवासकः शितिवरः स्वस्तिक कटुकः(? कुक्कुटः) शिखी ॥
[ धन्व० वर्ग १ श्लो० १५५ ] इति ।

<f id="1">ह्वा वृषायणी नि० ॥</f>
<f id="2">भूरुण्डी कुरुण्डी नि० ॥</f>
<f id="3">शिरिवारकः नि० ॥</f>
<f id="4">श्रीवारकः शिति नि० ॥</f>


;p{0192}
एतस्य लोके 'षडकृतिर' इति प्रसिद्धि ।</c>

<v><b>मूलके तु महाकन्दो रुचिष्यो हस्तिदन्तकः ॥ ३५६ ॥</b></v>
<v><b>[^1]बस्तिका नीलकण्ठश्च [^2]सेकिमो हरिपर्णकः ।</b></v>


<c>"मूल प्रतिष्ठाया" मूलति मूलम्, मूयते वा "शुक शी मूभ्यः कित्" [ हैमो-
णादिसू० ४६३ ] इति किल्ल, तदेव <b>मूलकम्‌</b>, पुं—क्लीबलिङ्गः, तत्र । महांश्चासौ
कन्दश्च <b>महाकन्दः</b> । रोचते <b>रुचिष्यः</b>, "रुचि—भुजिभ्या किष्य" [ हैमोणादिसू०
३८४ ] इति किदिष्य । हस्तिदन्तप्रतिकृति <b>हस्तिदन्तकम्</b>, पुं—क्लीबलिङ्गः ॥ ३५६ ॥</c>


<c>बस्तप्रतिकृति <b>बस्तिका</b> । नील कण्ठोऽस्य <b>नीलकण्ठः</b> । सेकेन निर्वत्तः
<b>सेकिमः</b>, "भावादिम" [ सिद्ध० ६.४.२१ ] इतीम । हरि—नील पर्णमस्य हरि
पर्ण, स्वार्थिके के <b>हरिपर्णकः</b> । आह च—
मूलक हरिपर्णं च बस्तिका क्षारमेव च ।
नीलकन्दं महाकन्दं रुचिष्य हस्तिदन्तकम् ॥
[ धन्व० वर्ग ४ श्लो० ३३ ] इति ।
एतस्य लोके 'मूला' इति प्रसिद्धिः ।</c>


<v><b>चाणक्यमूलके शालामर्कटो मरुसम्भवः ॥ ३५७ ॥</b></v>
<v><b>विष्णुगुप्त—मतो [^3]मिश्रो वालेयो मर्कटोऽपि च ।</b></v>


<c>चाणक्यस्य मूलकं <b>चाणक्यमूलकम्</b>, तत्र । शालाया मर्कट इव <b>शालाम-
र्कटः</b> । मरौ सम्भवति <b>मरुसम्भवः</b> ॥ ३५७ ॥</c>


<c>'विष्णुगुप्तमत' इति विष्णुशब्दाद्‌ गुप्त—मतशब्दौ योज्येते, तेन <b>विष्णुगुप्तः</b>
<b>विष्णुमतः</b> । "मिश्रण्‌ सम्पचने" मिश्रयते <b>मिश्रः</b> । वलते <b>वालेयः</b>, 'गय—हृद-
यादयः" [ हैमोणादिसू० ३७० ] इति साधु । मर्क सौत्रो गत्यर्थः, मर्कति
<b>मर्कटः</b>, "दिव्यवि—" [ हैमोणादिसू० १४२ ] इत्यट । आह च—
चाणक्यमूलक चान्यं वालेय मरुसम्भवम् ।
शालामर्कटमिश्रं च विष्णुगुप्तमनन्तकम् ॥
[ धन्व० वर्ग ४ श्लो० ३५ ] इति ।
बृहन्मूलकोऽयम् ।</c>


<v><b>हिलमोच्यां शङ्खधरा जलब्राह्मी च मोचिका ॥ ३५८ ॥</b></v>

<f id="1">बुस्तिका नि० ॥</f>
<f id="2">'सेकिनम्‌' इत्यभिधानचिन्तामणौ स्वोपज्ञटीकाया च ॥</f>
<f id="3">मिश्र स्थालयो नि० ॥</f>


;p{0193}
<c>हिलाद्‌—वीर्याद् मोचयति <b>हिलमोची</b>, तस्याम् । शङ्खं धरति <b>शङ्खधरा</b> ।
जलस्य ब्राह्मी <b>जलब्राह्मी</b> । मोचयति <b>मोचिका</b> ॥ ३५८ ॥</c>


<v><b>कलम्ब्यां तु शतपर्वा [^1]कडम्बी वायसी च सा ।</b></v>


<c>कलम्बतेऽस्याः <b>कलम्बी</b>, तस्याम् । शतं—बहूनि पर्वाण्यस्याः <b>शतपर्वा</b> । "कड
मदे" कडति <b>कडम्बी</b>, "कृ—कडि—कटि—वटेरम्बः" [ हैमोणादिसू० ३२१ ] इत्यम्बः ।
<b>वायसी</b> वर्णेन ।</c>


<v><b>कार[^2]वेल्ले तु सुषवी कटिल्लो मृदुपर्णकः ॥ ३५९ ॥</b></v>


<c>"वेल्ल गतौ" कारेण वेल्लति <b>कारवेल्लः</b>, तत्र । सुष्ठु सूयते <b>सुषवी</b>,
अच्‌ । कटिं लाति <b>कटिल्लः</b>, [ पृषोदरादित्वात् द्वित्वम् ], कटति—आवृणोति
वा, "भिल्ला—ऽच्छभल्ल—" [ हैमोणादिसू० ४६४ ] इति ले निपात्यते । मृदूनि
पर्णान्यस्य मृदुपर्ण, के <b>मृदुपर्णकः</b> । यदाह—
अथ कारवेल्लः कटिल्लकः ॥
सुषवी च
[ अमर० का० २ वर्ग ४ श्लो० १५४-५५ ] इति ।
तथा च—
कारवेल्लं कटिल्लं स्यादुग्रकाण्डं सुकाण्डकम् ।
कारेवल्ली वारिवल्ली बृहद्वल्ल्यपरा स्मृता ॥
[                                  ] इति ।
एतस्य लोके 'कारेली' इति प्रसिद्धिः ॥ ३५९ ॥</c>


<v><b>पटोले तु पाण्डुफलः कुलकः कर्कशच्छदः ।
राजीफलः कफहरो रा[^3]जमान्योऽमृताफलः ॥ ३६० ॥</b></v>


<c>"पट गतौ" पटति इति <b>पटोलः</b>, "पटयति सरलत्वात्" इति <b>क्षीरस्वामी</b>,
"कटि—पटि—" [ हैमोणादिसू० ४९३ ] इत्योलः, पुं—स्त्रीलिङ्गः, तत्र । पाण्डूनि फलान्यस्य
<b>पाण्डुफलः</b> । कोलति—संस्त्यायति <b>कुलकः</b>, "ध्रु—धून्दि—रुचि—तिलि—पुलि—कुलि—" [ हैमोणा-
दिसू० २९ ] इत्यादिना किदकः । कर्कशानि छदान्यस्य <b>कर्कशच्छदः</b> । राज्याकारं
फलमस्य <b>राजीफलः</b> । कफं हरति <b>कफहरः</b> । राज्ञां मान्यो <b>राजमान्यः</b> ।
अमृतानि फलान्यस्य <b>अमृताफलः</b>, पृषोदरादित्वाद् दीर्घः । आह च—

<f id="1">केलम्बूर्वायसी नि० ॥</f>
<f id="2">कारवेल्ल्यां तु नि० ॥</f>
<f id="3">राजिमानमृता नि० ॥</f>


;p{0194}
पटोलः कुलकः प्रोक्तः पाण्डुरः कर्कशच्छदः ।
राजीफलः पाण्डुफलो राजमान्योऽमृताफलः ॥
[ धन्व० वर्ग १ श्लो० ४९ ] इति ।
एतस्य लोके 'पटोल' इति प्रसिद्धि ॥ ३६० ॥</c>


<v><b>कर्कोटे तु किलासघ्नस्तिक्तपत्रः सुगन्धकः ।</b></v>


<c>करोति किलासहिंसा <b>कर्कोटः</b>, "कपोट—बकोट—" [ हैमोणादिसू० १६१ ]
इत्योटे निपात्यते, तत्र । किलासं हन्ति <b>किलासघ्नः</b> । तिक्तं पत्रमस्य <b>तिक्तपत्रः</b> ।
सुष्ठु गन्धयति <b>सुगन्धकः</b>, णकप्रत्यय ।
एतस्य लोके 'कंकोडा' इति प्रसिद्धिः ।</c>


<v><b>कूष्माण्डके तु कर्कारुः</b></v>


<c>"कुषश्‌ निष्कर्ष" कुष्यते कूष्माण्डः, "पिचण्डैरण्ड—" [ हैमोणादिसू० १७६ ]
इत्यण्डे निपात्यते, के <b>कूष्माण्डकः</b>, को उष्मणा अनितीति वा, कुत्सित उष्मा अण्डेषु—
बीजेष्वस्य वा, पित्तकारित्वात्, तत्र । कर्किः सौत्र, कर्कति <b>कर्कारुः</b>, पुल्लिङ्ग, "कर्केरारु"
[ हैमोणादिसू० ८१३ ] इत्यारु, उकारान्त, "करोति तृप्तिं <b>कर्कः</b>, इयत्ति <b>अरुः</b>
"रुद्यर्त्ति—" [ हैमोणादिसू० ९१७ ] इत्युस् प्रत्यय, बस्तिशोधनः सरत्वात्, कर्क-
श्चासावरुश्चेति वा, उसन्तोयम्" <b>इत्यपरे</b> ।<c>


<v><b>कालिङ्ग्यां बहुपुत्रिका ॥ ३६१ ॥</b></v>


<c><b>कलिङ्गे</b> भवा <b>कालिङ्गी</b>, "भवे" [ सिद्ध० ६.३.१२३ ] इत्यण्‌, केन
आलिङ्ग्यते वा, तस्याम् । बहव पुत्रा अस्याः बहुपुत्री, के <b>बहुपुत्रिका</b> ॥ ३६१ ॥</c>


<v><b>तुम्ब्यां पिण्डफलेक्ष्वाकुस्तिक्तबीजा महाफला ।
अलाबूः क्षत्रियवरा कटुकालाबुनी च सा ॥ ३६२ ॥</b></v>


<c>ताम्यति <b>तुम्बी</b>, "तुम्ब—स्तम्बादय" [ हैमोणादिसू० ३२० ] इति बान्तो
निपात्यते, तस्याम् । पिण्डाकाराणि फलान्यस्या <b>पिण्डफला</b> । इष्यते <b>इक्ष्वाकुः</b>,
"इषेः स्वाकुक्‌" [ हैमोणादिसू० ७५७ ] इत्यनेन "इषत् इच्छायाम्" इत्यस्मात्
कित् स्वाकुः प्रत्ययः । तिक्तानि बीजान्यस्या <b>तिक्तबीजा</b> । महान्ति फलान्यस्याः
<b>महाफला</b> । "लबुड् अवस्रंसने" न लम्बते <b>अलाबूः</b>, काक्वाऽत्र नञ्‌, "नञो लम्बेर्न
लुक् च" [ हैमोणादिसू० ८३८ ] इति णिदूः, स्त्री—क्लीबलिङ्गः । क्षत्रियैर्व्रियते
<b>क्षत्रियवरा</b> । कटुका चासौ अलाबुनी च <b>कटुकालाबुनी</b> । आह च—


;p{0195}
कटुकालाबुनी तुम्बी लम्बा पिण्डफला तथा ।
इक्ष्वाकुः क्षत्रियवरा तिक्तबीजा महाफला ॥
[ धन्व० वर्ग १ श्लो० १७० ] इति ।
एतस्या लोके 'त्रूंबिणि' इति प्रसिद्धिः ॥ ३६२ ॥</c>


<v><b>चिर्भिट्यां त्रपुसी वालुङ्क्येर्वारुर्व्याडपत्रिका ।
ऊर्वारुः कर्कटी मूत्रफला राजादनी लता ॥ ३६३ ॥</b></v>
<v><b>छर्दनी च विपाण्डुश्च</b></v>


<c>चिरिः सौत्रः स्वादौ । चिरिणोति <b>चिर्भिटी</b>, "चिरेरिटो भ च" [ हैमो-
णादिसू० १४९ ] इति इट प्रत्ययो भकारश्चान्तादेशः, तस्याम् । "त्रपौषि लज्जा
याम्" त्रपते इव <b>त्रपुसी</b>, "त्रपेरुस" [ हैमोणादिसू० ५७८ ] इत्युसः । वलति
<b>वालुङ्की</b>, "कञ्चुकाशुक—" [ हैमोणादिसू० ५७ ] इत्युके निपात्यते । ऊर्वति—
हिनस्त्यर्त्तिम् <b>एर्वारुः</b>, पुं—स्त्रीलिङ्गः, 'उर्वेरादेरूदेतौ च [ हैमोणादिसू० ८१४ ] इति "उर्वै
हिंसायाम्" इत्यस्मादारुः प्रत्यय आदेश्च एकारादेशः । व्याडाकाराणि पत्राण्यस्याः
<b>व्याडपत्रिका</b> । ऊर्वति <b>ऊर्वारु:</b>, "उर्वेरादेरूदेतौ च" [ हैमोणादिसू० ८१४ ] इति
आरुः आदेरूकारादेशश्च । कर्कति <b>कर्कटी</b>, "दिव्यवि—" [ हैमोणादिसू० १४२ ]
इत्यटः, ह्रस्वः कर्कः <b>कर्कटी</b> इति वा, ग्रामटीवत् । मूत्रयुतं फलमस्याः <b>मूत्रफला</b> ।
राज्ञामदनं <b>राजादनी</b> । लाति लायते वा <b>लता</b>, "पृषि—रञ्जि—" [ हैमोणादिसू०
२०८ ] इति किदतः ॥ ३६३ ॥</c>


<c>छर्द्यते <b>छर्दनी</b> । विशिष्टः पाण्डुवर्णोऽस्याः <b>विपाण्डुः</b> । आह च—
कटुकं त्रपुसं प्रोक्तं विपाण्डुर्हस्तिपर्णनी ।
छर्दापनी मूत्रफला लता कर्कटिकाऽपि च ॥
[                               ] इति ।
एतस्या लोके 'चीभडी' इति प्रसिद्धिः ।</c>


<v><b>तस्याः पक्वफलं स्फुटी ।</b></v>


<c>'तस्याः' चिर्भिट्याः पक्वं फलं पक्वफलं "स्फुटत् विकसने" स्फुटति <b>स्फुटी</b> ।</c>


<v><b>कूर्चके शृङ्गकः सर्जो दीर्घायुः कूर्चशीर्षकः ॥ ३६४ ॥<b></v>
<v><b>मङ्गल्यनामधेयश्च जीवकः प्रियजीवकः ।
ह्रस्वाङ्गको मधुरकः प्राणकश्चिरजीव्यपि ॥ ३६५ ॥</b></v>


;p{0196}
<c>कीर्यते कूर्चः, "कूर्च—चूर्चादयः" [ हैमोणादिसू० ११३ ] इति चट्प्रत्यये
निपात्यते, स्वार्थिके के <b>कुर्चकः</b>, तत्र । शृङ्गप्रतिकृतिः <b>शृङ्गकः</b>, "तस्य तुल्ये कः
संज्ञा—प्रतिकृत्योः" [ सिद्ध० ७.१.१०८ ] इति कः । सृजति रसं <b>सर्जः</b> । दीर्घमायु-
रस्माद्‌ <b>दीर्घायुः</b> । कूर्चः शीर्षेऽस्य कूर्चशीर्ष, स्वार्थिके के <b>कूर्चशीर्षकः</b> ॥ ३६४ ॥</c>


<c>मङ्गल्यं नामधेयमस्य <b>मङ्गल्यनामधेयः</b> । जीवयति <b>जीवकः</b>, णकः, प्रिय-
श्चासौ जीवकश्च <b>प्रियजीवकः</b> । ह्रस्वमङ्गमस्य ह्रस्वाङ्गः, स्वार्थिके के <b>ह्रस्वाङ्गकः</b> ।
मधु विद्यतेऽस्य मधुर, "मध्वादिभ्यो रः" [ सिद्ध० ७.२.२६ ] इति रः, स्वार्थिके
के <b>मधुरकः</b> । प्राणिति <b>प्राणकः</b> । चिरं जीवतीति <b>चिरजीवी</b> । आह च—
जीवकः शृङ्गक सर्जो दीर्घायुः कूर्चशीर्षकः ।
ह्रस्वाङ्गो मधुर स्वादु प्राणकश्चिरजीव्यपि ॥
[ धन्व० वर्ग १ श्लो० १२३ ] इति ।
एतस्य लोके 'जीवक' इति प्रसिद्धिः ॥ ३६५ ॥</c>


<v><b>पुष्करमूले स्यान्मूलं वीरं पुष्करनामकम् ।
पौष्करं पुष्करजटा काश्मीरं पद्मवर्णकम् ॥ ३६६ ॥</b></v>


<c>पुष्करस्य मूल <b>पुष्करमूलम्</b>, तत्र । "मूल प्रतिष्ठायाम्" मूलति <b>मूलम्</b>;
मूयते वा, "शुक—शी—मूभ्यः कित्" [ हैमोणादिसू० ४६३ ] इति किद् लः । विशेषेण
ईरयति—प्रेरयति <b>वीरम्</b> । पुष्कर इति नामाऽस्य <b>पुष्करनामकम्</b> । पुष्करस्येदं
<b>पौष्करम्</b>, "तस्येदम्" [ सिद्ध० ६.३.१६० ] इत्यण्‌ । पुष्करस्य जटा <b>पुष्कर-
जटा</b> । <b>कश्मीरदेशे</b> भवं <b>काश्मीरम्</b>, "भवे" [ सिद्ध० ६.३.१२३ ] इत्यण्‌ । पद्मवद्
वर्णोऽस्य पद्मवर्णम्, के <b>पद्मवर्णकम्</b> । आह च—
मूलं पुष्करमूलं च पौष्करं पुष्कराह्वयम् ।
काश्मीर पुष्करजटा वीरं तत् पद्मवर्णकम् ॥
[ धन्व० वर्ग १ श्लो० ६६ ] इति ।
एतस्य लोके 'पुष्करमूल' इति प्रसिद्धिः ॥ ३६६ ॥</c>


<v><b>ब[^1]स्तगन्धायां सुगन्धा खरपुष्पी शकम्भरा ।
[^2]कबरी बर्बरी तुङ्गी पूतिमयूर इत्यपि ॥ ३६७ ॥</b></v>


<c>बस्तस्येव गन्धोऽस्या <b>बस्तगन्धा</b>, तस्याम्‌ । शोभनो गन्धोऽस्याः <b>सुगन्धा</b>,
अभ्रादित्वाद्‌; [सुष्ठु] गन्धयति वा । खराणि पुष्पाण्यस्याः <b>खरपुष्पी</b> । शकं

<f id="1">मस्तुगन्धाया तु गन्धा नि० ॥</f>
<f id="2">कर्बरी बर्बरी चुङ्गी नि० ॥</f>


;p{0197}
भरति <b>शकम्भरा</b>, बाहुलकान्मोऽन्तः । कूयते <b>कबरी</b>, "ऋच्छि—चटि—वटि—" [ हैमोणा-
दिसू० ३९७ ] इत्यरः; कबरीव वा । अत एव <b>बर्बरी</b>—कुटिल—ह्रस्वकेशाभा । "तमुच्
काङ्क्षायाम्" ताम्यति <b>तुङ्गी</b>, "कमि—तमि—शमिभ्यो डित्" [ हैमोणादिसू० १०७ ]
इति डिदुङ्गः । पूतिश्चासौ मयूरश्च <b>पूतिमयूरः</b> । आह च—
अजगन्धा खरपुष्पी बस्तगन्धा सुगन्धिका ।
कबरी बर्बरी गन्धा तुङ्गी पूतिमयूरकः ॥
[ धन्व० वर्ग १ श्लो० १०० ] इति ।
एतस्या लोके 'जहारि' इति प्रसिद्धिः ॥ ३६७ ॥</c>


<v><b>विम्ब्यां रक्तफला गोल्हा प्रवालफलघोषिका ।
ओष्ठोपमफला तुण्डी तुण्डिका पीलुपर्ण्यपि ॥ ३६८ ॥</b></v>


<ava><b>॥ इत्याचार्यश्रीहेमचन्द्रविरचिते निघण्टुशेषे
चतुर्थः शाककाण्डः ॥</b></ava>


<c>बध्नाति <b>बिम्बी</b>, "डी—नी—बन्धि—" [ हैमोणादिसू० ३२५ ] इति डिदिम्बः,
तस्याम् । रक्तं फलमस्याः <b>रक्तफला</b> । गोलं जहाति <b>गोल्हा</b>, पृषोदरादित्वात् साधुः ।
प्रवालफलं घोषति <b>प्रवालफलघोषिका</b> । ओष्ठोपमानि फलान्यस्या <b>ओष्ठोपमफला</b> ।
"तुणत् कौटिल्ये" तुण्यते <b>तुण्डी</b>, "कु—गु—हु—नी—कुणि—तुणि—" [ हैमोणादिसू० १७० ]
इत्यादिना किद् ड प्रत्ययः । तुण्डमस्त्यस्या<b>स्तुण्डिका</b>, "अतोऽनेकस्वराद्‌" [ सिद्ध०
७.२.६ ] इति इकः; तुण्ड्येव वा । पीलोरिव पर्णान्यस्याः <b>पीलुपर्णी</b> । आह च—
बिम्बी रक्तफला तुण्डी तुण्डकेरफला च सा ।
ओष्ठोपमफला गोल्हा पीलुपर्णी च तुण्डिका ॥
[ धन्व० वर्ग १ श्लो० २०२ ] इति ।
एतस्या लोके 'गोल्ह' इति प्रसिद्धिः । 'टिडूरी' इति देशान्तरे प्रसिद्धिः ॥ ३६८ ॥</c>


<ava><b>॥ इति श्रीमद्‌बृहत्खरतरगच्छे श्रीजिनराजसूरिशिष्यश्रीजयसागरमहो-
पाध्यायपट्टानुक्रमायातवाचनाचार्यधुर्यश्रीभानुमेरुगणिशिष्यसम-
स्तप्रशस्तग्रन्थावलीविचक्षणश्रीज्ञानविमलोपाध्यायशिष्य-
वाचनाचार्यश्रीश्रीवल्लभगणिविरचितायां श्रीहेमचन्द्रा-
चार्यकृतनिघण्टुशेषटीकायां शाककाण्डश्चतुर्थः-
समाप्तः ॥ ४ ॥</b></ava>


;p{0198}
५
<b>[ पञ्चमस्तृणकाण्डः ]</b>

<ava>अथ प्रक्रमागतं तृणकाण्डं प्रतन्यते—</ava>


<v><b>रौहिषे श्यामकं पौरं पूतीकं भूरि कत्तृणम् ।
सौगन्धिकं देवजग्धं शकलं ध्याम—पुद्गले ॥ ३६९ ॥</b></v>


<c>यत्र तत्र रोहति <b>रौहिषम्</b>, "रुहेर्वृद्धिश्च" [ हैमोणादिसू० ५४८ ] इति
इषः वृद्धिश्च, पुं—क्लीबलिङ्गः, तत्र । <b>श्यामकं</b> श्यामवर्णत्वात् । पुरे भवं <b>पौरम्,
"भवे" [ सिद्ध० ६.३.१२३ ] इत्यण्‌ । पुनातीति <b>पूतीकम्</b>, "सृणीका—ऽस्तीक—"
[ हैमोणादिसू० ५० ] इतीके निपात्यते । भवति <b>भूरि</b>, "भू—सू—कुशि—" [ हैमोणा-
दिसू० ६९३ ] इति किद रिः । कुत्सितं तृणं <b>कत्तृणम्</b>, असारत्वात्,
"तृणे जातो" [ सिद्ध० ३.२.१३२ ] इति कोः कदादेश । सुगन्धः प्रयोजनमस्य
<b>सौगन्धिकम्</b>, "प्रयोजनम्" [ सिद्ध० ६.४.११७ ] इतीकण् । देवैर्जग्धमिव अन्तः-
शुषिरत्वाद्‌ <b>देवजग्धम्</b> । "शक्लृंट् शक्तौ" शक्नोति <b>शकलम्</b>, "मृदि—कन्दि—"
[ हैमोणादिसू० ४६५ ] इत्यादिना अल प्रत्ययः । ध्यायते पशुभि<b>र्ध्यामम्</b>,
"विलि—भिलि—" [ हैमोणादिसू० ३४० ] इति किन्मः, धूसरवर्णं वा । पूयते पुनाति
वा <b>पुद्गलम्</b>, "मुरलोरल—" [ हैमोणादिसू० ४७४ ] इति अले निपात्यते । आह च—
कत्तृणं शकलं भूरि पूतीकं रौहिषं मतम् ।
ध्यामकं श्यामकं पौरं पुद्गलं देवजग्धकम् ॥
[ धन्व० वर्ग १ श्लो० ८० ] इति ।
एतस्य लोके 'रोहीस' इति प्रसिद्धिः ॥ ३६९ ॥</c>


<v><b>भूस्तृणे रौहिषं छत्रोऽतिच्छत्रश्च कुटुम्बकः ।
पूतीकं भूरि पालघ्नं मालातृण—सुगन्धिके ॥ ३७० ॥</b></v>


<c>भुवस्तृणः <b>भूस्तृणः</b>, पारस्करादित्वात् सुट्‌; भूरव्ययं वा, तत्र । रोहति
<b>रौहिषम्</b> । छत्राकारस्तृणविशेष<b>श्छत्रः</b> । अतिक्रान्तश्छत्र<b>मतिच्छत्रः</b> । <b>छत्रातिच्छत्रमि-

<f id="1">रौहिषं कामकं पौर भूतिक भूतिकतृणम् । स्तोगन्धिक धिकं
देवजग्ध शकलिपुद्गढे ॥ नि० ॥
<f id="2">भूस्तृणं रोहित छत्रातिच्छत्रक—कटुम्बके । भूतीक भूतिकतृण माला नि० ॥


;p{0199}
त्येके</b> । "कुटत्‌ कौटिल्ये" कुटति कुटुम्बः, "कुट्युन्दि;—चुरि—" [ हैमोणादिसू० ३२६ ]
इत्यादिना किदुम्बः प्रत्ययः, स्वार्थिके के <b>कुटुम्बकः</b> । पुनाति पूयते वा <b>पूतीकम्</b>,
"सृणीका—ऽस्तीक—" [ हैमोणादिसू० ५० ] इतीके निपात्यते । भवति <b>भूरि</b>, "भू—सू—
कुशि—" [ हैमोणादिसू० ६९३ ] इति किद्‌ रिः । "पारुष्यात् पालं हन्ति <b>पालघ्नम्</b>"
इति <b>क्षीरस्वामी</b> । मालारूपाणि तृणान्यस्य <b>मालातृणम्</b> । शोभनो गन्धोऽस्त्यस्य
सुगन्धि, के <b>सुगन्धिकम्</b> । आह च—
भूस्तृणो रौहिषो भूरिः पूतीकोऽथ कुटुम्बकः ।
मालातृणश्च पालघ्नं छत्रकश्छत्रसंज्ञकः ॥
[ धन्व० वर्ग ४ श्लो० ४७ ] इति ।
एतस्य लोके 'गन्धतृण' इति प्रसिद्धिः ॥ ३७० ॥</c>


<v><b>दर्भे दभ्रः खरो ब[^1]र्हिर्वीरः सूची कुथः कुशः ।
सीरी वानीरजो गुन्द्रः पवित्र—कुतुकावपि ॥ ३७१ ॥</b></v>


<c>दृणाति पारुष्याद्‌ <b>दर्भः</b>, "गृ—दृ—रमि—" [ हैमोणादिसू० ३२७ ] इति भः,
दृभ्यतेऽसाविति वा, तत्र । पृषोदरादित्वाद् <b>दभ्रः</b>, "खुर—क्षुर—" [ हैमोणादिसू०
३९६ ] इति रे निपातनाद्वा । <b>खरः</b> परुषत्वात्‌ । "बृहु शब्दे च" बृंहति <b>बर्हिः</b>, पुं—क्लीब-
लिङ्गः, "बंहि—बृंहेर्नलुक्‌ च" [ हैमोणादिसू० ९९० ] इति इस् । विशेषेण ईर-
यति <b>वीरः</b> । सूचीव <b>सूची</b>, अग्रे तैक्ष्ण्यात् । "कुन्थश्‌ संक्लेशे" कुथ्नाति <b>कुथः</b>,
"नाम्युपान्त्य—" [ सिद्ध० ५.१.५४ ] इति कः । कौ शेते <b>कुशः</b>, "क्वचित्" [ सिद्ध०
५.१.१७१ ] इति डः, पुं—क्लीबलिङ्गः । सीरोऽस्त्यस्य <b>सीरी</b>, हलाकाराग्रत्वात् ।
वानीरे जातो <b>वानीरजः</b>, "क्वचित्" [ सिद्ध० ५.१.१७१ ] इति डः । गुणैर्दोषा
द्रान्ति अस्मिन् <b>गुन्द्रः</b>, पृषोदरादित्वात् । पूयतेऽनेन <b>पवित्रम्</b>, "ऋषि—नाम्नोः
करणे" [ सिद्ध० ५.२.८६ ] इतीत्रः । कुः—भूमिस्तुद्यतेऽनेन <b>कुतुकः</b>, कुत्सितं तन्यते
वा, "निष्क—तुरुष्क—" [ हैमोणादिसू० २६ ] इति के निपात्यते । आह च—
मृदुदर्भः कुशो बर्हिः सूची वीरस्तु पत्रक ।
खरोऽन्यः पृथुलः सीरी गुन्द्राह्वो नीरजो निशिः ॥
[ धन्व० वर्ग ४ श्लो० १३३ ] इति ।
एतस्य लोके 'डाभ' इति प्रसिद्धिः ॥ ३७१ ॥</c>


<v><b>काशे स्यादिक्षुगन्धेक्षुकाण्ड[^2]—श्यामलपुष्पकाः ।
वायसेक्षुः पोटगलः कासेक्षुः कोकिला[^3]क्षकः ॥ ३७२ ॥</b></v>

<f id="1">बर्हिर्वारास्तवीकुचः कुशः ।  सारीवानी रजो गुन्द्रा पवित्रा कुतसावपि ॥ नि० ॥</f>
<f id="2">ण्डश्चामरपुष्पकः नि० ॥</f>
<f id="3">किना क्षकः नि० ॥</f>


;p{0200}
<c>"काशृङ् दीप्तौ" काशते <b>काशः</b>, पुं-क्लीबलिङ्गः [ तत्र ] । इक्षोरिव गन्धो-
ऽस्य <b>इक्षुगन्धः</b> । इक्षोरिव काण्डोऽस्य <b>इक्षुकाण्डः</b> । श्यामलं पुष्पमस्य श्यामल-
पुष्पः, के <b>श्यामलपुष्पकः</b> । वायस इव इक्षुः <b>वायसेक्षुः</b> । पोटेन—संश्लेषेण
गलति <b>पोटगलः</b> । काशश्चासौ इक्षुश्च <b>कासेक्षुः</b> । कोकिलस्येव अक्षि अस्य कोकि-
लाक्षः, के <b>कोकिलाक्षकः</b> । आह च—
काशः काण्डेक्षुरुद्दिष्ट काकेक्षुवायसक्षुकः ।
इक्ष्वारक इक्षुकाण्ड स चैवेक्षुरक स्मृतः ॥
[ धन्व० वर्ग ४ श्लो० १३० ] इति ।
एतस्य लोके 'कासु' इति प्रसिद्धि ॥ ३७२ ॥</c>


<v><b>[^1]उलपे बल्वजा वालः केशी दृढलताऽपि च ।</b></v>


<c>वलति <b>उलपः</b>, "विशिष्टपोलप—" [ हैमोणादिसू० ३०७ । इत्यपे निपात्यते,
तत्र । वलन्ति <b>बल्वजाः</b>, पुंसि बहुवचनान्त, "बलेर्वोऽन्तश्च वा" [ हैमोणादिसू०
१३३ ] इत्यजः । वलति <b>वालः</b>, "वा ज्वलादि—" [ सिद्ध० ५.१.६२ ] इति
णः । केशाः सन्त्यस्य <b>केशी</b> । दृढा लता <b>दृढलता</b> ।</c>


<v><b>इ[^2]क्षौ रसालो गण्डीरी गण्डकी खड्गपत्रकः ॥ ३७३ ॥</b></v>


<c>"इषत् इच्छायाम्" इष्यते <b>इक्षुः</b>, पुंलिङ्गः, "मस्जीष्यशिभ्यः सुक्" [ हैमो-
णादिसू० ८२६ ] इति कित् सुप्रत्यय, तत्र । रसमलति आलाति वा <b>रसालः</b> ।
गण्डीन् ईरयति <b>गण्डीरी</b> । गण्डका सन्त्यस्य <b>गण्डकी</b> । खड्गाकाराणि पत्राण्यस्य
खड्गपत्र[^3], के <b>[^4]खड्गपत्रकः</b> ।
एतस्य लोके 'गांडउ' 'सेलडी' इति वा प्रसिद्धि ॥ ३७३ ॥</c>


<v><b>तस्यैकादश भेदाः स्युः पुण्ड्र-कान्तारकादयः ।</b></v>


<c>'तस्य' इक्षोः 'भेदाः" जातय एकादश । पुणति पुण्ड्यते वा <b>पुण्ड्रः</b>, "खुर—क्षुर—"
[ हैमोणादिसू० ३९६ ] इति रे निपात्यते । का[^5]म्यते कान्तारः, "द्वार—शृङ्गार—"
[ हैमोणादिसू० ४११ ] इत्यारे निपात्यते, [ के <b>कान्तारकः</b> ] । आदिशब्दात्
कोषकाराद्याः । यदुवाच <b>वाचस्पतिः</b>—

<f id="1">उलपबल्वजो बालकेशी नि० ॥</f>
<f id="2">ईक्षू रसालो नि० ॥</f>
<f id="3">क्षुद्रपत्रक नि० ॥</f>
<f id="4">"अधेक्षुः स्याद् रसालाऽसिपत्रक" [ अभि० का ४ श्लो २६० ] इत्यत्र
'असिपत्रक' इति नामापि दृश्यते ॥</f>
<f id="5">"काम्यते कान्तारः, कान्त ऊषमियर्त्तीति वा, कान्ता आरा—भागा
अस्येति वा ।" इत्यभिधानचिन्तामणिस्वोपज्ञटीकायान्‌ ॥</f>


;p{0201}
पुण्ड्रेक्षौ पुण्ड्रकः सेव्यः पौण्ड्रकोऽतिरसो मधुः ।
श्वेतकाण्डो भीरुकस्तु हरितो मधुरो महान् ॥
शून्येश्वरस्तु कान्तारः कोषकारस्तु वंशकः ।
शतघोरस्त्वीषत्क्षारः पीतच्छायोऽथ तापसः ।
सितनीलोऽथ नेपालो वंशप्रायो महाजलः ।
अन्वर्थस्तु दीर्घपत्रो दीर्घपर्वा कषायवान् ॥
काष्ठेक्षुस्तु स्व[^1]ल्पकाण्डो घनग्रन्थिर्वनोद्भवः ।
नीलघोरस्तु सुरसो नील—पीतलराजिवान् ॥
अनूपसम्भव प्रायः ख[^2]नटी त्विक्षुवालिका ।
करङ्कशालिः शाकेक्षुः सूचिपत्रो गु[^3]डेक्षुकः ॥
[                             ] इति ।</c>


<v><b>नले नडः शुन्यमध्यो ध[^4]मनो नर्तको नटः ॥ ३७४ ॥</b></v>
<v><b>आ[^5]रण्यनलको रन्ध्री पोटगलो बिभीषणः ।</b></v>


<c>नलति—अर्दयति <b>नलः</b>, तत्र, ड—लयोरैक्ये <b>नडः</b>, पुं—क्लीबलिङ्गौ । शून्यो मध्ये
<b>शून्यमध्यः</b> । धमिः सौत्रः, धमत्यन्तःशुषिरत्वाद् <b>धमनः</b> । नृत्यतीव <b>नर्तकः</b>, णकः ।
नटति <b>नटः</b> ॥ ३७४ ॥</c>


<c>आरण्यश्चासौ नलकश्च <b>आरण्यनलकः</b> । रन्ध्रमस्त्यस्य <b>रन्ध्री</b> । पोटेन—संश्ले-
षेण गलति <b>पोटगलः</b> । भीषि, बिभीषयते <b>विभीषणः</b>, नन्द्यादिभ्योऽनः"
[ सिद्ध० ५.१.५२ ] इत्यनः । आह च—
नलो नडो नटश्चैव स च पोटगलः स्मृतः ।
धमनो नर्त्तको रन्ध्री शून्यमध्यो बिभीषणः ॥
[ धन्व० वर्ग ४ श्लो० १४१ ] इति ।
एतस्य लोके 'नलु' इति प्रसिद्धिः ।</c>

<f id="1">'ह्र्स्वकाण्डो' इति अभिधानचिन्तामणिस्वोपज्ञटीकाया वाचस्पत्युद्धरणे पत्र ४८२ ॥</f>
<f id="2">"खर्वटी" इति अभि० स्वोपज्ञटीकायां वाचस्पत्युद्धरणे पत्र ४८२ ॥</f>
<f id="3">"गुडेक्षवः" इति अभिधान० स्वोपज्ञटीकायां वाचस्पत्युद्धरणे पत्र ४८२ ॥</f>
<f id="4">गमनो नि० ॥</f>
<f id="5">अरण्य नि० ॥</f>


;p{0202}
<v><b>न[^1]ली तु ग्रामनलिका नाकुली लेख[^2]काविता ॥ ३७५ ॥</b></v>


<c>गौरादित्वाद् ङ्यां <b>नली</b> । 'तु' पुनरर्थे । ग्रामस्य नलिका <b>ग्रामनलिका</b> ।
नकुलानामियं <b>नाकुली</b>, "तस्येदम्" [ सिद्ध० ६.३.१६० ] इत्यण्‌; न आकुल-
यति वा, नखादित्वान्नञोऽदभाव । लेखकैरविता—रक्षिता <b>लेखकाविता</b> ॥ ३७५ ॥</c>


<v><b>शरे तु मुञ्जो बाणाख्यः स्थूलदर्भः पितामहः ।
[^3]गुन्द्रस्तेजनको भद्रमुञ्जो याजन[^4]कः क्षुरः ॥ ३७६ ॥</b></v>


<c>शृणाति पारुष्यात् <b>शरः</b>, अच्, तत्र । मुञ्जति—शब्दायते वायुना
<b>मुञ्जः</b> । बाणस्य आख्या अस्य <b>बाणाख्यः</b> । स्थूलश्चासौ दर्भश्च <b>स्थूलदर्भः</b> ।
<b>पितामहः</b> । गुणैर्दोषा द्रान्त्यस्मिन् <b>गुन्द्रः</b>, पृषोदरादित्वात् । "गुन्द्रो दर्भविशेषः
रूढः" इति <b>क्षीरस्वामी</b> । यदाहु—
दर्भाणां स्थाने शरै प्रस्तरितव्यम् ।
<b>यदमर</b>श्च—
गुन्द्रस्तेजनक शर [ का० २ वर्ग ४ श्लो० १६२ ] इति ।
तेजयति—शिनोति तेजन, स्वार्थिके के <b>तेजनकः</b> । भद्रश्चासौ मुञ्जश्च
<b>भद्रमुञ्जः</b> । <b>याजनको</b> यज्ञियत्वात् । क्षुरति क्षुरः</b> । आह च—
शरो बाण इक्षुकाण्ड इक्ष्वट सायक क्षुर ।
स्थूलोऽन्य इक्षुरः प्रोक्त इक्ष्वारश्च पितामहः ॥
[ धन्व० वर्ग ४ श्लो० १३५ ] इति ।
एतस्य लोके 'शरकड' इति प्रसिद्धि ॥ ३७६ ॥</c>


<v><b>मुञ्जस्तु यज्ञियो मेध्यो दृढत्वग्‌ ब्रह्ममेखलः ।</b></v>


<c>'तुः' पुनरर्थे । यज्ञाय हितो यज्ञियो मुञ्जो <b>मेध्यः</b>, पवित्रत्वात् । दृढा
त्वगस्य <b>दृढत्वक्‌</b> । ब्रह्मणो मेखलेव <b>ब्रह्ममेखलः</b> ।</c>


<v><b>अथ बालतृणे शष्पं शुकं शालिकमङ्गुलम् ॥ ३७७ ॥</b></v>


<c>बालं—नवं तृणं <b>बालतृणम्</b>, तत्र । "शष हिंसायाम्" शष्यते <b>शष्पम्</b>,
"शद्‌लृं शातने" शीयते वा <b>शष्पम्</b>, "शदि—बाधि—षनि—हनः ष्‌ च" [ हैमोणा-

<f id="1">नलिनुर्ग्राम नि० ॥</f>
<f id="2">लेखकाञ्चिता नि० ॥</f>
<f id="3">गुञ्जस्तजनको नि० ॥</f>
<f id="4">नकक्षुरः नि० ॥</f>


;p{0203}
दिसू० २९९ ] इति पः प्रत्ययः षश्चान्तादेशः, पुं—क्लीबलिङ्गः । "शुक गतौ"
शोकति <b>शुकम्</b>, "नाम्युपान्त्य—" [ सिद्ध० ५.१.५४ ] इति कः; शवति वा,
"विचि—पुषि—" [ हैमोणादिसू० २२ ] इति कित् कः । <b>शालिकम्</b> । "अगु गतौ"
अङ्गति <b>अङ्गुलम्</b>, "ऋषि—वृषि—" [ हैमोणादिसू० ३३१ ] इति बहुवचनादुलः ॥ ३७७ ॥</c>


<v><b>तृणे स्यादर्जुनं</b></v>


<c>तरत्यम्भसि <b>तृणम्</b>, तृ[^1]द्यते—अद्यते पशुभिरिति वा, पुं—क्लीबलिङ्ग, "भ्रूण—
तृण—" [ हैमोणादिसू० १८६ ] इति णे निपात्यते, तत्र । अर्ज्यते <b>अर्जुनम्</b>,
"यम्यजि—शक्यर्जि—" [ हैमोणादिसू० १८६ ] इत्युनः । 'सर्वं च तृणमर्जुनम्"
इति <b>भागुरिः</b> ।</c>


<v><b>घासे यवसं चारिरित्यपि ।</b></v>


<c>घस्यते—अद्यते पशुभि<b>र्घासः</b>, घञ्‌ प्रत्ययः, तत्र । यूयते <b>यवसम्‌</b>, "वहि-
युभ्यां वा" [ हैमोणादिसू० ५७१ ] इति असः, क्लीबलिङ्गोऽयम् । <b>वाचस्प-
ति</b>स्तु –"अथाऽस्त्री यवसो घासः" इति पुंस्यप्याह । "चर भक्षणे च" चर्यते
पशुभिरिति <b>चारिः</b>, "कृ—शृ—कुटि—ग्रहि—खन्यणि—" [ हैमोणादिसू० ६१९ ] इत्या-
दिना णिदिः ।</c>


<v><b>दूर्वायां तु शतपर्वा भार्गवी विजया जया ॥ ३७८ ॥</b></v>
<v><b>मङ्गल्या शाद्वलाऽनन्ताऽमरी प्रतानिका रुहा ।</b></v>


<c>दूर्व्यते—हिंस्यते पशुभिरिति <b>दूर्वा</b>; दूरे वाति वा, पृषोदरादित्वात् साधुः,
तस्याम् । शतं बहूनि—पर्वाण्यस्या <b>शतपर्वा</b> । भृगोरियं <b>भार्गवी</b>, "तस्येदम्"
[ सिद्ध० ६.३.१६० ] इत्यण्‌ । विजयते <b>विजया</b> । जयति <b>जया</b> ॥ ३७८ ॥</c>


<c>मङ्गले साधुः <b>मङ्गल्या</b>, "तत्र साधौ" [ सिद्ध० ७.१.१५ ] इति यः ।
शादाः सन्त्यस्याः <b>शाद्वला</b>, "नड—शादाद् वलः" [ सिद्ध० ६.२.७५ ]
इति वलः । नास्ति अन्तोऽस्या <b>अनन्ता</b>, दूरप्रसरणात् । न म्रियते <b>अमरी</b> ।
प्रतानोऽस्त्यस्याः <b>प्रतानिका</b> । रोहति मूले <b>रुहा</b>, "नाम्युपान्त्य—" [ सिद्ध० ५.१.५४ ]
इति कः । आह च—
नीली दूर्वा स्मृता शस्या शाद्वलं हरितं तथा ।

<f id="1">"तृण्यते—अद्यते पशुभिरिति वा" इति अभिधानचिन्तामणिस्वोपज्ञटीकायाम् ॥</f>


;p{0204}
शतपर्वा शीतवीर्या शीतवल्ल्यसिता लता ॥
[ धन्व० वर्ग ४ श्लो० १४३ ] इति ।
एतस्या लोके 'द्रोअ' इति प्रसिद्धिः । नीलीयम् ।</c>


<v><b>[ स[^1]हस्रवीर्या श्यामाङ्गी हरिता हरिताल्यपि ] ॥ ३७९ ॥</b></v>
<v><b>श्वेतदूर्वा तु गोलोमी [^2]शीतवीर्या सिता लता ।</b></v>


<c>[ सहस्रं वीर्याणि अस्याः <b>सहस्रवीर्या</b> । श्याममङ्गं अस्याः <b>श्यामाङ्गी</b> ।
<b>हरिता</b> नीलवर्णत्वात् । हरितां नीलत्वमलति <b>हरिताली</b> ॥ ३७९ ॥ ]</c>


<c>श्वेता दूर्वा <b>श्वेतदूर्वा</b> । 'तुः" पुनरर्थे । गोरिव लोमान्यस्या <b>गोलोमी</b> ।
शीतं वीर्यमस्याः <b>शीतवीर्या</b> । <b>सिता</b> शुक्ला । लाति लायते वा <b>लताः</b> "पृषि—रञ्जि—"
[ हैमोणादिसू० २०८ ] इति किदत । आह च—
श्वेतदूर्वा तु गोलोमी श्वेतदण्डी सिता लता ।
सहस्रवीर्याऽनन्ता च दुर्मरा भार्गवी रुहा ॥
[ धन्व० वर्ग ४ श्लो० १४४ ] इति ।
एतस्या लोके 'श्वेतदूर्वा' इति प्रसिद्धि ।</c>


<v><b>गण्डदूर्वायां गण्डाली वारुणी शकुलाक्षकः ॥ ३८० ॥</b></v>


<c>श्वेतदूर्वाविशेषोऽयम् । गण्डै—ग्रन्थिभिरल्यते <b>गण्डाली</b> । [ . . . . . .
. . . . . . . <b>वारुणी</b> । ] शकुलस्येव अक्षि अस्य शकुलाक्ष, मत्स्याक्षितुल्य-
ग्रन्थिः, स्वार्थिके के <b>शकुलाक्षकः</b> । आह च—
गण्डदूर्वा तु गण्डाली तीव्रा मत्स्याक्षिकाऽपि च ।
वल्ली नाडी कलायश्च धारणी शकुलाक्षिका ॥
[ धन्व० वर्ग ४ श्लो० १४५ ] इति ॥ ३८० ॥</c>


<v><b>मुस्तायां[^3] मुस्तको भद्रमुस्ता राजकशेरु[^4]कः ।
मुस्तो वराहो गाङ्गेयः कुरुविन्दोऽम्बुदाह्वया ॥ ३८१ ॥</b></v>


<c>मुस्यति—खण्डयति रोगान्‌ <b>मुस्ता</b>, त्रिलिङ्गः, "शी—री—" [ हैमोणादिसू० २०१ ]
इति कित् तः, तत्र । मुस्त एव <b>मुस्तकः</b> । भद्रा चासौ मुस्ता च <b>भद्रमुस्ता</b> ।

<f id="1">श्लो० ३७९ श्लोकस्योत्तरार्धे तद्‌व्‌याख्या चापि टीकादर्शे नास्ति ॥</f>
<f id="2">शतवीर्या नि० ॥</f>
<f id="3">यां भद्रको भद्र नि० ॥</f>
<f id="4">रुक । गुन्द्री वरोहो नि० ॥</f>


;p{0205}
राजा चासौ कशेरुश्च राजकशेरुः, स्वार्थिके के <b>राजकशेरुकः</b> । <b>मुस्तः</b> पुंसि ।
व्रियते वृणोति वा <b>वराहः</b>, "वृ—कटि—शमिभ्य आहः" [ हैमोणादिसू० ५९१ ]
इत्याहः । गङ्गाया अपत्यमिव <b>गाङ्गेयः</b>, शुभ्रादित्वादेयन्‌ । क्लीबेऽ<b>प्यन्ये</b> । <b>कुरून्‌</b> देशं
विन्दति <b>कुरुविन्दः</b> । अम्बुदस्याऽऽह्वयोऽस्या <b>अम्बुदाह्वया</b> । आह च—
मुस्तमम्बुधरो मेघो घनो राजकशेरुकः ।
भद्रमुस्तो वराहोष्ट्रो(ऽब्दो) गाङ्गेयः कुलविन्दकः ॥
[ धन्व० वर्ग १ श्लो० ४० ] इति ।
एतस्या लोके 'मोथ' इति प्रसिद्धिः ॥ ३८१ ॥</c>


<v><b>कुटन्नटे तु कैवर्तीमुस्तकं जीविताह्वयम् ।
काण्डीरकं जीर्णबुध्नं गोनर्दं गो[^1]पुरं प्लवम् ॥ ३८२ ॥</b></v>
<v><b>शतपुष्पं दा[^2]शपुर वानेयं परिपेलवम् ।
जलमुस्ता मुस्तकाभं शेवालदलसम्भवम् ॥ ३८३ ॥</b></v>


<c>कुटन्—वक्रीभवन् नटति—स्पन्दते <b>कुटन्नटः</b>, तत्र । 'तुः' अत्र विशेषार्थेऽव्य-
यम् । कैवर्त्या मुस्तकं <b>कैवर्तीमुस्तकम्</b> । जीवितस्य आह्वयोऽस्य <b>जीविताह्वयम्</b> ।
काण्डीमीरयति <b>काण्डीरकम्</b> । जीर्णं <b>बुध्नमस्य जीर्णबुध्नम्</b> । गवि नर्दतीव <b>गोनर्दम्‌</b> ।
अत एव गा पिपर्त्ति <b>गोपुरम्‌</b>, गुप्यते वा, "श्वशुर—" [ हैमोणादिसू० ४२६ ]
इत्युरे निपात्यते । प्लवते लघुत्वात् <b>प्लवम्</b>, अच् ॥ ३८२ ॥</c>


<c>शतं—बहूनि पुष्पाण्यस्य <b>शतपुष्पम्</b> । <b>दशपुरे</b> भवं <b>दाशपुरम्</b>; दाशान्
पिपर्त्ति वा, "श्वशुर—" [ हैमोणादिसू० ४२६ ] इत्युरे साधुः । वने भवं <b>वानेयम्</b>,
"भवे" [ सिद्ध० ६.३.१२३ ] इत्येयण्‌ । "पेलृ गतौ" परि—सामस्त्येन पेलति
<b>परिपेलवम्</b>, "वडि—वटि—पेलृ—चणि—पणि—पल्लि—वल्लेरवः" [ हैमोणादिसू० ५१५ ]
इत्यवः । जलस्य मुस्ता <b>जलमुस्ता</b> । मुस्तकस्य आभाऽस्य <b>मुस्तकाभम्</b> । शेवालदले
सम्भवति <b>शेवालदलसम्भवम्</b> । आह च—
परिपेलं प्लवं वन्यं गोपुरं स्यात् कुटन्नटम् ।
शतपुष्पं दाशपुरं गोनर्दं जीर्णबुध्नकम् ॥
[ धन्व० वर्ग ३ श्लो० ५५ ] इति ।

<f id="1">गोपुरप्लवम् नि० ॥</f>
<f id="1">दारपुरं नि० ॥</f>


;p{0206}
एतस्य लोके 'काकरहूले इति प्रसिद्धिः ॥ ३८३ ॥</c>


<v><b>वीरणे तु वीरतरं वीरभद्रं सुमूलकम् ।</b></v>


<c>वीरयते <b>वीरणम्</b>, अनट्, तत्र । अतिशयेन वीरं <b>वीरतरम्</b> । वीरं च तद्‌
भद्रं च <b>वीरभद्रम्</b> । शोभनं मूलमस्य सुमूलम्, के <b>सुमूलकम्</b> ।</c>


<v><b>मूलेऽस्योशीरमभयं समगन्धि रणप्रियम् ॥ ३८४ ॥</b></v>


<c>'अस्य' वीरणस्य मूले । उश्यते—काम्यते इति <b>उशीरम्</b>, "घसि—वशि—"
[ हैमोणादिसू० ४१९ ] इति किदीरः, [पुं—क्लीबलिङ्गः ] । नास्ति भयमस्मा<b>दभयम्</b>,
रोगहृत्त्वात् । समो गन्धोऽस्त्यस्य <b>समगन्धि</b> । रणस्य प्रियं <b>रणप्रियम्</b>; रणः प्रियो-
ऽस्येति वा । आह च सामान्येन <b>धन्वन्तरिः</b>—
उशीरं च मृणालं स्यादभयं समगन्धिकम् ।
रणप्रियं वीरतरं वीरं वीरणमूलकम् ॥
[ धन्व० वर्ग ३ श्लो० १४ ] इति ।
<b>अमर</b>स्तु पृथगाह—
स्थाद्‌ वीरणं वीरतरं मूलेऽस्योशीरमस्त्रियाम् ।
अभयम्    [ का० २ वर्ग ४ श्लो० १६४ ] इति ।
एतस्य लोके 'उसीर' इति प्रसिद्धिः ॥ ३८४ ॥</c>


<v><b>लामज्जके तु नलदममृणालं ल[^1]यं लघु ।
इष्टकापथकं शीघ्रं दीर्घमूलं जलाशयम् ॥ ३८५ ॥</b></v>


<ava><b>॥ इत्याचार्यश्रीहेमचन्द्रविरचिते निघण्टुशेषे
पञ्चमस्तृणकाण्डः ॥ ५ ॥</b></ava>


<c>लाति दोषान् ला, मज्जा—सारोऽस्य <b>लामज्जकम</b>, तत्र । नलं द्यति <b>नल-
दम्‌</b>, अपारुष्यात्; नलति वा । अत एव <b>अमृणालम्</b>—अहिंस्रम् । लीयते <b>लयम्</b> ।
"लघु गुणेन" इति <b>क्षीरस्वामी</b>; "लङ्घते लघु" इत्यपरे, "रङ्घि—लङ्घि—" [ हैमो-
णादिसू० ७४० ] इत्यादिना उः प्रत्ययः नकारस्य च लोपः । इष्टं कापथमस्य,
अधोवातकृत्त्वादिति इष्टकापथम्, स्वार्थिके के <b>इष्टकापथकम्</b> । <b>शीघ्रं</b> लघुत्वात् ।
दीर्घं मूलमस्य <b>दीर्घमूलम्</b> । जले आशेते <b>जलाशयम्</b>; शीतवीर्यत्वाद्वा । आह च—

<f id="1">लवं नि० ॥


;p{0207}
लामज्जकं सुनालं स्यादमृणालं लयं लघु ।
इष्टकापथकं शीतवीर्यं मूलं जलाशयम् ॥
[ धन्व० वर्ग ३ श्लो० ८६ ] इति ।
<b>अमरो</b>ऽप्याह—
नलदं सेव्यममृणालं जलाशयम् ॥
लामज्जकं लघु लयमवदाहेष्टकापथे ।
[ का० २ वर्ग ४ श्लो० १६४-६५ ] इति ।
एतस्य लोके 'लावंजउ' इति प्रसिद्धिः ॥ ३८५ ॥</c>


<ava><b>इति श्रीमद्‌बृहत्खरतरगच्छे श्रीजिनराजसूरिशिष्यश्रीजयसागर-
महोपाध्यायपट्टानुक्रमायातवाचनाचार्यधुर्यश्रीभानुमेरुगणि-
शिष्यसमस्तप्रशस्तग्रन्थावलीविचक्षणश्रीज्ञानविम-
लोपाध्यायशिष्यवाचनाचार्यश्रीश्रीवल्लभ-
गणिविरचितायां श्रीहेमचन्द्राचार्य-
कृतनिघण्टुशेषटीकायां तृण-
काण्डः पञ्चमः
समाप्तः ॥ ५ ॥</b></ava>


;p{0208}
६
<b>[ षष्ठो धान्यकाण्डः ]</b>

<ava>अथावसरागतं धान्यकाण्डं षष्ठं विव्रियते—</ava>


<v><b>अथ धान्ये सस्यं सीत्यं व्रीहि—स्तम्बकरी अपि ।</b></v>


<c>धन्यते <b>धान्यम्</b>, ध्यण्‌, "डुधाग्‌क्‌ धारणे" धीयते वा धान्यम्, "धाग्—
राजि—शृ—रमि—" [ हैमोणादिसू० ३७९ ] इत्यादिना अन्यः व्रीह्यादि । यदाहुः—
व्रीहिर्यवो मसूरो गोधूमो मुद्ग—माष—तिल—चणकाः ।
अणवः प्रियङ्गु—कोद्रव—मयुष्ठका शालिराढक्यः ॥
[^1]द्वौ च कुलाय—कुल—थौ शणसप्तदशानि धान्यानि ।
[                                 ] इति ।
"षसक्‌ स्वप्ने" सस्यते सुखमनेन <b>सस्यम्</b>, "स्था—छा—मा—" [ हैमोणादिसू०
३५७ ] इति यः । सीतया सङ्गत <b>सीत्यम्</b>, "सीतया सङ्गते" [ सिद्ध० ७.१.२७ ]
इति यः । व्रीयते—याच्यते <b>व्रीहिः</b> । "व्रीणाति <b>व्रीहिः</b>" इति <b>क्षीरस्वामी</b>, "व्रियो-
हिक्‌" [ हैमोणादिसू० ७१० ] इति किद्‌ हि । स्तम्बं करोति <b>स्तम्बकरिः</b>,
पुंल्लिङ्गाविमौ, "शकृत्स्तम्बाद्‌ वत्स—व्रीहौ कृग" [ सिद्ध० ५.१.१०० ] इति इः ।</c>


<v><b>आशौ स्यात् पाटलो व्रीहिः</b></v>


<c>अश्नुते अश्यते वा <b>आशुः</b>, [ पुल्लिङ्गः ], "कृ—वा—पा—जि—" [ हैमोणादिसू०
१ ] इत्युण्‌, शीघ्रपाकत्वाद्वा । यद् <b>दुर्गः</b>—
आश्वाख्या शालि—शीघ्रयो [                               ] इति ।
पाटलच्छाय <b>पाटलः</b>, पाटयति वा <b>पाटलः</b>, 'मृदि—कन्दि—" [ हैमोणादिसू०
४६५ ] इत्यलः । "व्री भरणे" व्रीणाति <b>व्रीहिः</b>—षष्टिकादिधान्यविशेषः । यदाह—
आशुर्व्रीहिः पाटल स्यात् [                           ] इति ।</c>


<v><b>गर्भपाकिनि षष्टिकः ॥ ३८६ ॥</b></v>

<f id="1">किश्च कुलाय अभिधानचिन्तामणिस्वोपज्ञटीकायां उद्धरणे ॥</f>


;p{0209}
<c>गर्भे पच्यते स्वयमेवेत्येवंशीलो <b>गर्भपाकी</b>, णिनि प्रत्यये न्यङ्कादित्वात् साधुः,
तत्र । षष्टिरात्रेण पच्यते <b>षष्टिकः</b>, "यव—यवक—षष्टिकाद् यः" [ सिद्ध० ७.१.८१ ]
इत्यत्र पष्टिकेति निर्देशात् साधुः । आह च—
षष्टिकः कङ्गुकः पीत—प्रमोदक—मुकुन्दकाः ।
[                       ] इति ॥ ३८६ ॥</c>


<v><b>शालौ तु कलमाद्याः स्युः</b></v>


<c>शलति शालिः</b>, पुंल्लिङ्गः, "कमि—वमि—" [ हैमोणादिसू० ६१८ ]
इति णिदिः । कलमः आद्यो येषां ते <b>कलमाद्याः</b> ।</c>


<v><b>कलमे तु कलामकः ।</b></v>


<c>कडति—माद्यति अनेन <b>कडमः</b>, लत्वे <b>कलमः</b>, "सृ—पृ—प्रथि—" [ हैमोणादिसू०
३४७ ] इत्यमः, तत्र । कलां—कलनाममति <b>कलामकः</b> ।</c>


<v><b>लोहिते रक्तशालिः स्यात्</b></v>


<c><b>लोहितो</b> वर्णेन । रक्तश्चासौ शालिश्च <b>रक्तशालिः</b> ।</c>


<v><b>महाशालौ सुगन्धिकः ॥ ३८७ ॥</b></v>


<c>महांश्चासौ शालिश्च <b>महाशालिः</b>, तत्र । शोभनो गन्धोऽस्य सुगन्धिः, "सु-
पूत्युत्सुरभेः—" [ सिद्ध० ७.३.१४४ ] इति इत्‌ समासान्तः, स्वार्थिके के <b>सुगन्धिकः</b> ।
एते सर्वेऽपि शालिविशेषाः । आह च—
रक्तशालिर्लोहितः स्याद् गरुडः शकुनाहतः ।
पुण्डरीको महाशालिः कलमस्तु कलामकः ॥
रक्तशालिदीर्घशूकः पुण्ड्रो महिषमस्तकः ।
पूर्णचन्द्रो महाशालिः पुण्डरीको प्रमोदनः ॥
पुष्पाण्डकः शीतभीरुः काञ्चनः शकुनाहृतः ।
पाण्डुर्गौरः शारिवाख्यो रोध्रपुष्पः सुगन्धिकः ॥
हायनो दीर्घनालश्च
[                        ] इति ॥ ३८७ ॥</c>


;p{0210}
<v><b>यवे हयप्रिय[^1]स्तीक्ष्णशूकः</b></v>


<c>"युक्‌ मिश्रणे" यूयते <b>यवः</b>, "युवर्ण—" [ सिद्ध० ५.३.२८ ] इत्यल्, तत्र ।
हयाना प्रियो <b>हयप्रियः</b> । तीक्ष्ण शूकः—किशारुरस्य <b>तीक्ष्णशूकः</b> । आह च—
यवे च तीक्ष्णशूको निःशूकोऽतियवोऽपरः ।
[                        ] इति ।
एतस्य लोके 'यव' इति प्रसिद्धि ।</c>


<v><b>तोक्मस्त्वसौ हरित्‌ ।</b></v>


<c>'असौ' यवः 'हरिद्‌' नील तुज्यते <b>तोक्मः</b>, "रुक्म—ग्रीष्म—" [ हैमोणादिसू०
३४६ ] इति मे निपात्यते ।</c>


<v><b>मङ्गल्य[^2]के मसूरः स्यात्</b></v>


<c>मङ्गले साधुर्मङ्गल्यः, "तत्र साधौ" [ सिद्ध० ७.१.१५ ] इति यः, स्वार्थिके
के <b>मङ्गल्यकः</b>, तत्र । मस्यति—परिणमते <b>मसूरः</b>, पुं—स्त्रीलिङ्ग, "मी—मसि—" [ हैमो
णादिसू० ४२७ ] इत्यूरः । आह च—
मसूरिका मसूरी स्यान्मङ्गल्या पाण्डुराऽपरा ।
[                           ] इति ।
एतस्य लोके 'मसूर' इति प्रसिद्धि ।</c>


<v><b>कलाये तु सतीनकः ॥ ३८८ ॥</b></v>
<v><b>हरेणुः खण्डिकश्च</b></v>


<c>"कलि शब्द—सख्यानयोः" कल्यते <b>कलायः</b>, "कुलि—लुलि—कलि—कषिभ्य कायः"
[ हैमोणादिसू० ३७२ ] इति किदाय, कलम्‌—अतीसारमयते वा, कं लातीति
वा, तत्र । सीदन्त्यनेन सतीनः, "दिन—नग्न—" [ हैमोणादिसू० २६८ ] इति ने
निपात्यते, स्वार्थिके के <b>सतीनकः</b> । <b>सतीनो</b>ऽपि ॥ ३८८ ॥


ह्रियते <b>हरेणुः, पुंल्लिङ्गः, "कृ—हृ—भृ—" [ हैमोणादिसू० ७७२ ] इत्येणुः ।
खण्ड्यते <b>खण्डिकः</b>,"कुशिक—" [ हैमोणादिसू० ४५ ] इतीके निपात्यते । आह च—
कलाय खण्डिकः प्रोक्तस्त्रिपुट क्षुद्रखण्डिक ।
[                           ] इति ।

<f id="1">यस्तार्क्ष्यशुकस्तोक्यस्तुसो हरित्‌ नि० ॥</f>
<f id="1">के स्यान्मसूर नि० ॥</f>


;p{0211}
एतस्य लोके 'कलायरा' इति प्रसिद्धिः ।</c>


<v><b>अथ चणके हरिमन्थकः ।</b></v>


<c>"चण शब्दे" चणति दल्यमानः चणकः, 'दृ—कृ—नृ—" [ हैमोणादिसू० २७ ]
इत्यकः, तत्र । हरिभिर्मथ्यते <b>हरिमन्थकः</b> । आह च—
चणको हरिमन्थः स्याद् वाजिमन्थोऽश्वजीवकः ।
[                               ] इति ।
एतस्य लोके 'चिणा' इति प्रसिद्धिः ।</c>


<v><b>माषे तु मदनो न[^1]न्दी वृष्यो बीजवरो बली ॥ ३८९ ॥</b></v>


<c>मीयते <b>माषः</b>, पुं-कीबलिङ्गः, "वृ—कृ—तृ—मीड्—माभ्यः षः" [ हैमोणादिसू०
५४० ] इति षः, तत्र । मदयति वृष्यत्वाद्‌ <b>मदनः</b> । नन्दयत्यवश्यं <b>नन्दी</b> । वृषाय—
मैथुनाय हितो <b>वृष्यः</b>, "प्राण्यङ्ग—रथ—" [ सिद्ध० ७.१.३७ ] इति यः, वृष्यते
तैलादिनेति "कृ—वृषि—" [ सिद्ध० ५.१.४२ ] इति क्यप् वा । बीजेषु वरो
<b>बीजवरः</b>; बीजं—शुक्रं वृणोति वा । बल—रेतोऽस्त्यत्र <b>बली</b> । एतस्य लोके "उडद'
इति प्रसिद्धिः ॥ ३८९ ॥</c>


<v><b>मुद्गे तु प्र[^2]थनो लोभ्यो बलाटो हरितो हरिः ।</b></v>


<c>मोदते अनेन <b>मुद्गः</b>, "पू—मुदिभ्यां कित्" [ हैमोणादिसू० ९३ ] इति
किद् गः, तत्र । प्रथते <b>प्रथनः</b> । "लुभच् गार्ध्ये" गार्ध्यम्—अभिकाङ्क्षा, लुभ्यते
<b>लोभ्यः</b> । बलमटति <b>बलाटः</b> । <b>हरितः</b>—नील । <b>हरिः</b> हरिद्वर्णत्वात्, पुंल्लिङः ।
एतस्य लोके 'मुंग' इति प्रसिद्धिः ।</c>


<v><b>पीतेऽस्मिन् वसु—खण्डीर—प्रवेल—जय—शारदाः ॥ ३९० ॥</b></v>


<c>'अस्मिन्' मुद्गे पीतवर्णे वसति चित्ते <b>वसुः</b>, पुंल्लिङ्गः, "भृ—मृ—तृ—त्सरि—"
[ हैमोणादिसू० ७१६ ] इत्युः । ख[^3]ण्ड्यते <b>खण्डीरः</b>, "जम्बीरा—ऽऽभीर—" [ हैमोणा-
दिसू० ४२२ ] इतीरे निपात्यते । प्रवेलत्यनेन <b>प्रवेलः</b> । जयत्यनेन <b>जयः</b> । शरदि
भवः <b>शारदः</b>, "भर्तु—सन्ध्यादेरण्‌" [ सिद्ध० ६.३.८९ ] इत्यण्‌ ॥ ३९० ॥</c>


<v><b>कृष्णे प्रवर—वास[^4]न्तौ हरिमन्थज—शिम्बिकौ ।</b></v>

<f id="1">न्दी सरी बीज नि० ॥</f>
<f id="2">प्रघनो लोभ्यो वलाटो नि० ॥</f>
<f id="3">"खन्यते खण्डीरः" इति अमिधान० स्वोपज्ञटीकायाम्‌ ॥</f>
<f id="4">सन्त—हरिमन्थज—शिम्बिकाः नि० ॥</f>


;p{0212}
कृष्णे मुद्गे प्रव्रियते <b>प्रवरः</b> । बसन्ते भवो <b>वासन्तः</b>, "भवे" [ सिद्ध०
६.३.१२३ ] इत्यण्‌ । हरिमन्थाज्जायते <b>हरिमन्थजः</b> । [ शिम्बाऽस्त्यस्य <b>शिम्बिकः</b>,
व्रीह्यादित्वादिकः; शिम्बिभिः कायति वा । ]</c>


<v><b>वनमुद्गे तुवरक—निगूढक—कु[^1]लीमकाः ॥ ३९१ ॥</b></v>
<v><b>[^2]खण्डी च</b></v>


<c>वनस्य मुद्गो <b>वनमुद्गः</b>, तत्र । तुवरः—कषायः, स एव <b>तुवरकः</b> । निगू-
हति स्म <b>निगूढकः</b> । कौ लीयते <b>कुलीमकः</b>, 'कीचक—पेचक—" [ हैमोणादिसू०
३३ ] इत्यकान्तो निपात्यते ॥ ३९१ ॥</c>


<c>खण्डमस्त्यस्य <b>खण्डी</b> । आह च—
मुद्गो वलाटो मङ्गल्यो हरितः शारदोऽपरः ।
पीतः प्रचेतो वसुको माधवः प्रवरोऽसितः ॥
वनमुद्गस्तुवरको राजमुद्गस्तु मण्डकः ।
[                              ] इति ।
एते मुद्गविशेषाः ।</c>


<v><b>राजमुद्गे तु मकुष्ठक—मयुष्ठकौ ।</b></v>


<c>मुद्गानां राजा प्रधानत्वाद् <b>राजमुद्गः</b>, राजदन्तादित्वात् पूर्वनिपातः, तत्र ।
"मकुङ्‌ मण्डने" मङ्क्यते अनेन मकुष्ठः, मीयतेऽसौ मयुष्ठः, "पष्टैधिठादयः"
[ हैमोणादिसू० १६६ ] इति ठे निपात्येते उभौ [ स्वार्थिके के <b>मकुष्ठकः</b>, <b>मयुष्ठकः</b> ] ।
आह च—
मकुष्ठको मयुष्ठः स्यान्निष(?ष्पा)वो वल्लकः स्मृतः ।
[                               ] इति ।
एतस्य लोके 'मोठ' इति प्रसिद्धिः ।</c>


<v><b>गोधूमे सुमनः</b></v>


<c>गुध्यति—परिवेष्टयति <b>गोधूमः</b>, "कुथि—गुधेरूमः" [ हैमोणादिसू० ३५३ ]
इति ऊमः; गां धुनाति वा, "विलि—भिलि—" [ हैमोणादिसू० ३४० ] इत्यादिना

<f id="1">'कुलीनकाः' अभिधानचिन्तामणौ तत्स्वोपज्ञटीकाया च ॥</f>
<f id="2">खण्डिको नि० ॥</f>


;p{0213}
"धूग्‌श् कम्पने" इत्यस्मात् किन्मः प्रत्ययः, तत्र । सुष्ठु मन्यते <b>सुमनः</b>, अच् ।
आह च—
गोधूमः सुमनः क्षुद्रो मधूली तु पिशीतिका ।
नन्दीमुखोऽल्पगोधूमो लोके सा पीसिकोच्यते ॥
[                                  ] इति ।
एतस्य लोके 'गोहूं' इति प्रसिद्धिः ।</c>


<v><b>वल्ले निष्पावः[^1] श्वेतशिम्बिकः ॥ ३९२ ॥</b></v>


<c>"वलि वल्लि संवरणे" वल्लते <b>वल्लः</b>, तत्र । निष्पूयते <b>निष्पावः</b>, "निरभेः
पू—ल्वः" [ सिद्ध० ५.३.२१ ] इति घञ् । श्वेता शिम्बिरस्य <b>श्वेतशिम्बिकः</b> ।
[^2]<b>सितशिम्बिको</b>ऽपि ॥ ३९२ ॥</c>


<v><b>कुलत्थे तु कालवृन्तः</b></v>


<c>कुले तिष्ठति <b>कुलत्थः</b>, पृषोदरादित्वात् साधुः, तत्र । कालं वृन्तमस्य
?? । आह च—
[                          ] इति ।
एतस्य लोके 'कुलथी' इति प्रसिद्धिः ।</c>


<v><b>ताम्रवृन्ता कुलत्थिका ।</b></v>


<c>ताम्रं वृन्तमस्याः <b>ताम्रवृन्ता</b> । ह्रस्व कुलत्थः <b>कुलत्थिका</b> । एतस्य विशे-
षोऽयम् ।</c>


<v><b>आढक्यां तूवरी वर्णा</b></v>


<c>आढौकते <b>आढकी</b>, "कीचक—पेचक—" [ हैमोणादिसू० ३३ ] इत्यके निपा-
त्यते, तस्याम् । तूयते <b>तूबरी</b>, "नी—मी—कु—तु—चेर्दीर्घश्च" [ हैमोणादिसू० ४४३ ]
इति वरट् प्रत्ययः दीर्घश्च ह्रस्वस्य । वर्ण्यते <b>वर्णा</b> ॥
एतस्या लोके 'तूंअरि' इति प्रसिद्धिः ।</c>

<f id="1">वः शितिबिम्बिकः नि० ॥</f>
<f id="2">'शितशिम्बिकः' अभिधानचिन्तामणौ । "शिता शिम्बिरस्य शितशिम्बिकः" इति स्वोपज्ञवृतौ ॥</f>


;p{0214}
<v><b>स्यात् [^1]कुल्माषे तु यावकः ॥ ३९३ ॥</b></v>


<c>कोलति <b>कुल्माषः</b>, "कुलेश्च माषक्‌" [ हैमोणादिसू० ५६३ ] इत्यनेन
"कुल बन्धु—संस्त्यानयोः" इत्यस्मात् किद्‌ माषः प्रत्ययः, तत्र । <b>कुल्मासो</b>ऽपि ।
यौत्यम्भसा <b>यावकः</b>, णकः, अर्द्धस्विन्नो माषादिः । "धान्यविशेषः" <b>इत्यन्ये</b> ॥ ३९३ ॥</c>


<v><b>नीवारे तु वनव्रीहिः</b></v>


<c>नियतैर्व्रियते <b>नीवारः</b>, [^2]व्युत्पन्नत्वात्, "नेर्वुः" [ सिद्ध० ५.३.७४ ] इति
घञ्‌, तत्र । वनस्य व्रीहि<b>र्वनव्रीहिः</b> । आह च—
नीवारश्चन्द्रिका बोडी मुनिव्रीहिर्मुनिप्रियः ।
[                            ] इति ।
एतस्य लोके 'नीवार' इति प्रसिद्धिः ।</c>


<v><b>श्यामाक—श्यामकौ समौ ।</b></v>


<c>श्यायते <b>श्यामाकः</b>—जघन्यो व्रीहिः, "मवाक—श्यामाक—" [ हैमोणादिसू०
३७ ] इत्याके निपात्यते । "कीचक—पेचक—" [ हैमोणादिसू० ३३ ] इत्यके निपा-
तनात् <b>श्यामकः</b> ।</c>


<v><b>कङ्गौ तु कङ्गुनी कङ्गुः प्रियङ्गुः पीततण्डुला ॥ ३९४ ॥</b></v>


<c>इत आरभ्य सर्वे कङ्गुविशेषा ज्ञेयाः । कायति <b>कङ्गुः</b>, "प्री—कै—पै—नीलेरङ्गुक्"
[ हैमोणादिसू० ७६१ ] इति किदङ्गुः, तत्र । "कगे रगे लगे सङ्गे" कगति
<b>कङ्गुनी</b>, "दिन नग्न—" [ हैमोणादिसू० २६८ ] इति ने निपात्यते । कुत्सितं
अमति—गच्छति <b>कङ्गुः</b>, "फलि—वल्यमेर्गुः" [ हैमोणादिसू० ७५८ ] इति गुः ।
"प्रींग्‌श्‌ तृप्ति—कान्त्योः" प्रीणाति <b>प्रियङ्गुः</b>, "प्री—कै—पै—नीलेरङ्गुक्‌" [ हैमोणादिसू०
७६१ ] इत्यङ्गुक् । पीतास्तण्डुला अस्याः <b>पीततण्डुला</b> । एते स्त्रीलिङ्गाः ॥ ३९४ ॥</c>

<f id="1">'कुल्मासस्तु यावकः' इति दन्त्यसकारमयः पाठोऽभिधानचिन्तामणौ । स्वोपज्ञवृत्तौ "कोलति
कुल्मास, 'कुलेश्च मासक्‌ [ हैमोणादिसू० ५६३ ] । कुलेन मस्यति—परिणमते वा, पृषोदरादित्वात् ।
कुल्माषोऽपि ।" इत्येव व्याख्यातमस्ति । एतेनोपलक्षणेनैतद् ज्ञायते यद् आचार्यस्य 'माषक्‌' प्रत्यय-
वद्‌ "मासक्‌' प्रत्ययोऽप्यभिमतोऽस्तीति ॥</f>
<f id="2">"मुन्यन्नत्वात्" इत्यभिधानचिन्तामणिस्वोपज्ञटीकायाम् ॥</f>


;p{0215}
<v><b>सा कृष्णा मधुका</b></v>


<c>'सा' कङ्गुः कृष्णवर्णा मन्यते—कल्यते <b>मधुका</b>, "कञ्चुकांशुक—" [ हैमोणा-
दिसू० ५७ ] इत्युके निपातनात् साधुः ।</c>


<v><b>रक्ता शोधि[^1]का</b></v>


<c>रक्तवर्णा कङ्गुः शोधयति <b>शोधिका</b> ।</c>


<v><b>मु[^2]सटी सिता ।</b></v>


<c>'सिता' श्वेता कङ्गु मुस्यते—खण्ड्यते <b>मुसटी</b>, "कपट—" [ हैमोणादिसू०
१४४ ] इत्यटे निपात्यते ।</c>


<v><b>पीता माधवी</b></v>


<c>पीतवर्णा कङ्गु मधुन इवेयं तद्वर्णत्वाद् <b>माधवी</b>, "तस्येदम्" [ सिद्ध०
६.३.१६० ] इत्यण् ।</c>


<v><b>अथोद्दाले कोद्रवः कोरदूषकः ॥ ३९५ ॥</b></v>


<c>उद्दाल्यते <b>उद्दालः</b>, तत्र । केन—अम्भसा उनत्ति—क्लिद्यते <b>कोद्रवः</b>, "कैरव—भैरव—"
[ हैमोणादिसू० ५१९ ] इत्यवे निपात्यते, केन उद्रौति वा । "कुरत् शब्दे" कुरन्त्यनेन
कोरदूष, "कोरदूषा ऽऽटरुष—" [ हैमोणादिसू० ५६१ ] इत्यूषे निपात्यते, कोरं—
भक्तं दूषयति वा, स्वार्थे के <b>कोरदूषकः</b> ॥३९५॥</c>


<v><b>चीनके तु काककङ्गुः</b></v>


<c>चीयते चीनः, "दिन—नग्न—" [ हैमोणादिसू० २६८ ] इति ने निपात्यते,
के <b>चीनकः</b>, तत्र । काकप्रिया कङ्गु <b>काककङ्गुः</b> ।
आह च—
पीततण्डुलिका कङ्गुः प्रियङ्गुः कुक्करी मता ।
सितकङ्गुस्तु मुसली रक्तकङ्गुस्तु शोधिका ॥
चीनक काककङ्गुः स्यात् श्यामाकस्तृणबीजकः ।
रालादयः कङ्गुभेदा कोद्रवः कोरदूषकः ॥
अन्यो द्वितीयो विख्यात उद्दालो वनकोद्रवः ।
[                            ] इति ।</c>

<f id="1">शोधिता नि० ॥</f>
<f id="2">मुशटी नि० ॥</f>


;p{0216}
<v><b>यवनाले तु योनलः ।
जूर्णाह्वयो देवधान्यं जोन्ना[^1]ला बीजपुष्पिका ॥ ३९६ ॥</b></v>


<c>यवस्येव नालमस्य <b>यवनालः</b>, तत्र । यूयते <b>योनलः</b>, "मुरलोरल—" [ हैमो-
णादिसू० ४७४ ] इत्यले निपात्यते । "जूरैचि जरायाम्" जूर्यते जूर्णा, "डीय-
श्व्यैदितः—" [ सिद्ध० ४.४.६१ ] इति क्तेऽनिट्त्वम्, जूर्ण इत्याह्वयोऽस्य <b>जूर्णा-
ह्वयः</b> । देवप्रियं धान्यं <b>देवधान्यम्</b> । जुनद्‌ नालमस्या <b>जोन्नाला</b>, पृषोदरादित्वात् ।
बीजाकारं पुष्पमस्या <b>बीजपुष्पिका</b> । एतस्य लोके 'जुवारि' इति प्रसिद्धिः ॥ ३९६ ॥</c>


<v><b>शणे भङ्गा मातुलानी स्यात्</b></v>


<c>शणति <b>शणम्</b>, तत्र । भज्यते <b>भङ्गा</b> । मा तोल्यते <b>मातुलानी</b>, "मुमु-
चान—" [ हैमोणादिसू० २७८ ] इत्याने निपात्यते, मायाः—श्रियस्तुलया अनि-
तीति वा । आह च—
शणः प्रोक्तो मातुलानी जन्तुतन्तुर्महाशणः ।
[                                ] इति ।
एतस्य लोके 'सण' इति प्रसिद्धिः ।</c>


<v><b>उमा तु क्षुमाऽतसी ।</b></v>


<c>अव्यते <b>उमा</b>, "अवेर्ह्रस्वश्च—" [ हैमोणादिसू० ३४२ ] इति किति मे
साधु । क्षौत्यनया भुक्तया <b>क्षुमा</b>, "क्षु—हिभ्यां वा" [ हैमोणादिसू० ३४१ ]
इति किन्मः । अतत्यनया <b>अतसी</b>, "तप्यणि—" [ हैमोणादिसू० ५६९ ] इत्यसः,
न तस्यतीति वा । आह च—
अतसी मसृणा नीलपुष्पी चेलुरुमा क्षुमा ।
[                                ] इति ।
एतस्या लोके 'अलसी' इति प्रसिद्धि ।</c>


<v><b>गवेधुकायां गवेधुः</b></v>


<c>गूयते <b>गवेधुका</b>—[ मुन्यन्नम् ], "गुड ईधुक—एधुकौ" [ हैमोणादिसू० ७४ ]
इत्यनेन एधुकः प्रत्ययः, तस्याम् । [ गवा—अम्भसा एधते <b>गवेधुः</b>, स्त्रीलिङ्गः, ]

<f id="1">जोर्णाला नि० ॥</f>


;p{0217}
"भृ—मृ—तृ—त्सरि—" [ हैमोणादिसू० ७१६ ] इति बहुवचनादुः । <b>गवोधुका</b>ऽपि ।
आह च—
गवेधुका कर्षणी स्याद्‌ गोजिह्वा कर्षिका मता ।
[                                 ] इति ।
एतस्या लोके 'गररी' इति प्रसिद्धिः ।</c>


<v><b>वन्यतिले तु जर्तिलः ॥ ३९७ ॥</b></v>


<c>वन्यः—वनजस्तिलो <b>वन्यतिलः</b>, तत्र । जीर्यते <b>जर्तिलः</b>, "स्थण्डिल—कपिल—"
[ हैमोणादिसू० ४८४ ] इतीले निपात्यते । अरण्यजस्तिलोऽयम् ॥ ३९७ ॥</c>


<v><b>षण्ढतिले तिलपिञ्जस्तिलपेजः</b></v>


<c>षण्ढः—निष्फलस्तिल <b>षण्ढतिलः</b>, तत्र । निष्फलस्तिलः <b>तिलपिञ्जः</b> ।
<b>तिलपेजः</b>, "निष्फले तिलात् पिञ्ज—पेजौ" [ सिद्ध० ७.२.१५४ ] इति तिलशब्दाद्‌
निष्फले वर्तमानात्‌ पिञ्ज पेज इत्येतौ प्रत्ययौ । "पिञ्ज—पेजशब्दौ निष्फलार्थाविति
तिलविषयौ" इति <b>चान्द्राः</b> । आह च—
तिलपूतस्तिलफलस्तिलपिञ्जोऽपरः सितः ।
यस्तिलो वनजातः स्यात् [                   ] इति ।
एतयोर्लोके 'श्यामतिल' 'श्वेततिल' इति प्रसिद्धिः ।</c>


<v><b>अथ सर्षपे ।
कदम्बकस्तन्तुभः</b></v>


<c>सरति <b>सर्षपः</b>, "सर्तेः षपः" [ हैमोणादिसू० ३१३ ] इति षपः प्रत्ययः,
तत्र । कुत्सितमम्बते—शब्दायते <b>कदम्बकः</b> । तोतुभ्यते <b>तन्तुभः</b>, पृषोदरादित्वात्
साधुः । आह च—
सर्षपः कटुकः स्नेहो भूतघ्नो राजिकाफलः ।
तन्तुभोऽन्यः समुद्दिष्टः सिद्धार्थः श्वेतसर्षपः ॥
[                                    ] इति ।


;p{0218}
एतस्य लोके 'सरसव' इति प्रसिद्धिः ।</c>


<v><b>अथ सिद्धार्थः श्वेतसर्षपः ॥ ३९८ ॥</b></v>


<c>सिद्धप्रयोजनो रक्षोघ्नत्वात् <b>सिद्धार्थः</b> । श्वेतश्चासौ सर्षपश्च <b>श्वेतसर्षपः</b> ॥ ३९८ ॥</c>


<v><b>राजिकायां तीक्ष्णगन्धा क्षुताभिजननः क्षवः ।
असुरी कृष्णिका कृष्णसर्षपो राजसर्षपः ॥ ३९९ ॥</b></v>


<c>राजते <b>राजिका</b>, णके आप्‌, तस्याम् । तीक्ष्णो गन्धोऽस्या <b>तीक्ष्णगन्धा</b> ।
क्षुतमभिजनयति <b>क्षुताभिजननः</b> । क्षौत्यनेन <b>क्षवः</b> । अस्यते—क्षिप्यते शाकादिना
[ ?शाकादौ ] <b>असुरी</b>, "वाश्यसि—" [ हैमोणादिसू० ४२३ ] इत्युरः, असुरस्त्रीव
वा । कृष्णैव <b>कृष्णिका</b>; वर्णेन कर्षति कृष्णा, "घृ—वी—ह्वा—" [ हैमोणादिसू० १८३ ]
इति किण्णः, स्वार्थिके के <b>कृष्णिका</b> इति वा । कृष्णश्चासौ सर्षपश्च <b>कृष्णसर्षपः</b> ।
सर्षपाणां राजा <b>राजसर्षपः</b>, राजदन्तादित्वात् पूर्वनिपातः । आह च—
राजक्षवक इत्यन्यो राजिका कृष्णसर्षप ।
क्षुताभिजननश्चैव स चोक्तो राजसर्षपः ॥
[ धन्व० वर्ग ४ श्लो० ४३ ] इति ।
एतस्या लोके 'राई' इति प्रसिद्धि । "असुरी भिन्ना" इति [ <b>?अन्ये</b> ]
मन्यन्ते । यदाह—
असुरी राजिका राजी कृष्णिका रक्तसर्षपः ।
तीक्ष्णगन्धा चातितीक्ष्णा क्षुरक क्षुवक क्षव ॥
[ धन्व० वर्ग ४ श्लो० ६० ] इति ।
एतस्याश्च लोके 'असुरी' इति प्रसिद्धिः ॥ ३९९ ॥</c>


<v><b>मा[^1]षादयः शमीधान्यं</b></v>


<c>माष आदिर्येषां मुद्गादीना ते माषादय । शमी—शिम्बा तत्प्रधानं धान्यं
<b>शमीधान्यम्</b> ।</c>


<v><b>शूकधान्यं यवादयः ।</b></v>

<f id="1">माषादि तु शमी नि० ॥</f>


;p{0219}
<c>शूकप्रधानं धान्यं <b>शूकधान्यम्</b> । यव आदिर्येषां गोधूमादीनां ते <b>यवादयः</b> ।


<v><b>स्यात् सस्यशूके किंशारुः</b></v>


<c>शवति शूकम्, पुं—क्लीबलिङ्गः, "घु—यु—हि—" [ हैमोणादिसू० २४ ] इति
कः प्रत्ययो दीर्घत्वं च, सस्यस्य शूकं <b>सस्यशूकम्</b>, तत्र । कुत्सितं शृणाति
<b>किंशारुः</b>, पुंल्लिङ्गः, "किमः श्रो णित्‌" [ हैमोणादिसू० ७२५ ] इत्युः । एतस्य
लोके 'ऊंबी' इति प्रसिद्धिः ॥</c>


<v><b>कणिशे सस्यशीर्षकम् ॥ ४०० ॥</b></v>


<c>"कण शब्दे" कणति वातेन <b>कणिशम्</b>, पुं—क्लीबलिङ्ग, "कुलि—कनि—कणि—"
[ हैमोणादिसू० ५३५ ] इति किद्‌ इशः, तत्र । <b>क[^1]नेश</b>मपि । सस्यमयं शीर्षमिव <b>सस्य-
शीर्षकम्</b>, सस्यमञ्जरीत्यर्थः । लोके 'कणसडा' इति, 'प्रधान सिरा' इत्यर्थः ॥ ४०० ॥</c>


<v><b>स्तम्बे तु गुच्छो धान्यादेः</b></v>


<c>स्तभ्नाति <b>स्तम्बः</b>, "तुम्ब—स्तम्ब—" [ हैमोणादिसू० ३२० ] इति बान्तो
निपात्यते, तत्र । धान्यादेर्यः स्तम्बः स नालं गुध्यति अनेन <b>गुच्छः</b>, "गुलुञ्छ-
पिलिपिञ्चैधिच्छादयः" [ हैमोणादिसू० १२६ ] इति छप्रत्यये निपात्यते । उच्यते
इति शेषः ।
एतस्य लोके 'गुंछउ' इति प्रसिद्धिः ।</c>


<v><b>नाले काण्डः</b></v>


<c>"णल गन्धे" नलति <b>नालम्</b>, अर्थाद्‌ गुच्छस्य, त्रिलिङ्गः, ज्वलादित्वाद्‌ णः,
तत्र । कणति—भज्यमानः शब्दायते <b>काण्डः</b>, पुं—क्लीबलिङ्गः, "कण्यणि—" [ हैमो-
णादिसू० १६९ ] इति णिद्‌ डः । एतस्य लोके 'नाल' इति प्रसिद्धिः, 'धानना
कणसडा' इत्यर्थः ।</c>


<v><b>अफले त्विह ।
स्यात्‌ पलालः</b></v>


<c>[ 'अफले' फलरहिते 'तु' पुनः 'इह' नाले ] "पल गतौ" पल्यते <b>पलालः</b>,
"ऋ—कृ—मृ—" [ हैमोणादिसू० ४७५ ] इत्यालः, पुं—क्लीबलिङ्गः । पलोऽपि । एतस्य लोके
'पराल' इति प्रसिद्धिः ।</c>


<v><b>धान्यत्वचि तुषः</b></v>

<f id="1">अभिधानचिन्तामणिस्वोपज्ञवृत्तौ 'कनिशमपि' इति पाठः ॥</f>


;p{0220}
<c>धान्यस्य त्वग्‌ धान्यत्वक्‌, तत्र । तुष्यति अनेन अग्निः <b>तुषः</b>, स्थादित्वात् कः ।
एतस्य लोके 'तुस' इति प्रसिद्धिः ।</c>


<v><b>बुसे कडङ्गरः ॥ ४०१ ॥</b></v>


<ava><b>॥ इत्याचार्यश्रीहेमचन्द्रविरचिते निघण्टुशेषे
षष्ठो धान्यकाण्डः ॥ ६ ॥</b></ava>

<ava><b>॥ इति श्रीहेमचन्द्राचार्यविरचितो निघण्टुशेषः समाप्तः ॥</b></ava>


<c>बुस्यते—उत्सृज्यते <b>बुसः</b>, स्थादित्वात् कः, पुं—क्लीबलिङ्गः, तत्र । कडन्ति—
माद्यन्त्यनेन पशवः <b>कडङ्गरः</b>, "कडेरेवरा—" [ हैमोणादिसू० ४४५ ] इत्यङ्गरः ।
एतस्य लोके 'भुस' 'ढूंढा' वा इति प्रसिद्धिः ॥ ४०१ ॥</c>


<ava><b>॥ इति श्रीमद्‌बृहत्खरतरगच्छे श्रीजिनराजसूरिशिष्यश्रीजयसागरमहो-
पाध्यायपट्टानुक्रमायातवाचनाचार्यधुर्यश्रीभानुमेरूगणिशिष्यसमस्त-
प्रशस्तग्रन्थावलीविचक्षणश्रीज्ञानविमलोपाध्यायशिष्यवाच-
नाचार्यश्रीश्रीवल्लभगणिविरचितायां श्रीहेमचन्द्रा-
चार्यकृतनिघण्टुशेषटीकायां धान्यकाण्डः
षष्ठः समाप्तः ॥ ६ ॥
तत्समाप्तौ च समाप्तेयं
निघण्टुशेषटीका ॥</b></ava>

॥ ग्रन्थाग्रम्— ३५०० ॥


;p{0221}
१
<b>प्रथमं परिशिष्टम् ।</b>

<ava><b>हेमचन्द्रीयनिघण्टुशेषमूलग्रन्थस्य पाठभेदाः ।</b></ava>

<b>सङ्केताः</b>

पु १— सटीकस्य निघण्टुशेषस्य ७६ पत्रात्मिका मुनिश्रीपुण्यविजयस्य सम्पूर्णा प्रति ।
पु २— सटीकस्य निघण्टुशेषस्य ३२ पत्रात्मिका मुनिश्रीपुण्यविजयस्य अपूर्णा प्रति ।
पु० — निघण्टुशेषमूलमात्रस्य टिप्पणीयुता चतुष्पत्रात्मिका मुनिश्रीपुण्यविजयस्य प्रति ।
सं० — अणहिल्लपुरपत्तनसङ्मवीपाटकान्तर्गतताडपत्रीयज्ञानभण्डारसत्का निघण्टुशेषमूलमात्रस्य
          पत्र ४ त १४ पत्रपर्यन्ता त्रुटिताऽपूर्णा ताडपत्रीया प्रति ।
नि० — निर्णयसागरमुद्रणालयाधिपतिमुद्रिताभिधानसङ्ग्रहद्वितीयभागन्तर्मुद्रितो हेमचन्द्रीयो
          निघण्टुशेष ।
पुपा० — पु० आदर्शे मार्जनोल्लिखितं पाठान्तरम् ।
टी० — टीकाकृता टीकाया निर्दिष्ट पाठभेद ।
(पू०) — श्लोकस्य पूर्वार्द्धम् । (उ०) — श्लोकस्योत्तरार्द्धम् ।

***
श्लोक ४(उ०) पिण्डपुष्पो स्थाने पिण्डीपुष्पो पु० ॥ ५(पू०) —दोहदः स्थाने —दोहृदः
पु० ॥ १०(पू०) कुसुमारोग्यः स्थाने कुसुमारेऽस्य पु० ॥ ११ (पू०) दर्वीसहो स्थाने
दार्वीसिहो पु० ॥ १३(पू०) कादम्बर्यः स्थाने कदम्बर्यः पु० ॥ १८(उ०) कपीतनः स्थाने
कपीतकः पुपा० ॥ १९(पू०) स्थाल्यमोघा स्थाने स्थालीमोघा पु० । मोघाशब्दो अमरकोश-
व्याख्यासुधायामादृतोऽस्ति ॥ २०(पू०) श्वेतपाटला स्थाने श्वेता पाटला पु० नि० ॥ २१
(पू०) वंशिका स्थाने वंशिकं नि० ॥ (उ०) जौङ्गकमनार्यजम् स्थाने जोगकमनार्थजम्
पु० योगजमनार्यकम् नि० ॥ २५(पू०) पत्राङ्गं पतङ्गं स्थाने पत्तङ्गं पत्राङ्गं पु० पत्राङ्गं
पत्तङ्गं नि० ॥ २६(उ०) सुगन्धिकः स्थाने सुगन्धकः नि० ॥ २८(उ०) अगस्त्ये तु बहु-
सेनः स्थाने अथागस्त्ये बङ्गसेनः नि० । अत्र बहुसेनः शब्दोपरि तापस इति टिप्पणी पु० ।
शुकनाशो स्थाने शुकनासो नि० ॥ २९(उ०) —ऽश्वरोहः स्थाने अश्वरोधः नि० ॥
३०(उ०) तमाले तु कालस्कन्धस्तापि— स्थाने कालस्कन्धस्तमाले स्यात् तापि—
नि० ॥ ३१(पू०) वस्वाख्यं स्थाने वस्त्राख्यं पु० नि० । रोमसं स्थाने रोमशं पु० नि० ।
(उ०) द्राविणी स्थाने द्राविडी नि० ॥ ३२(उ०) पत्रैला स्थाने भद्रैला नि०  ॥
३३(उ०) कर्पूरे स्याद् घनसारो स्थाने कर्पूरे घनसारः स्याद्‌ नि० । हिमवा-
लुका स्थाने हिमवालुकः पु० नि० ॥ ३४(उ०) कक्कोलके स्थाने कङ्कोलके नि० ।


;p{0222}
माधवोषितं स्थाने मागधोत्थितम् सं० पु० नि० ॥ ३५(पू०) द्वीप— स्थाने डीप—
सं० । (उ०) वारिजं पदोपरि करिजं पुपा० ॥ ३६(पू०) श्रीपुष्पं श्र्याह्वयं स्थाने
स्त्रीपुष्पं स्त्र्याह्वयं सं० । (उ०) कपोतांह्रि— स्थाने कपोताङ्घ्रि— नि० ॥
३७(पू०) अञ्जनकेशी धमनी स्थाने धमन्यञ्जनकेशी च नि० । (उ०) मण्डकः
स्थाने मुण्डकः सं० पु० ॥ ३८(उ०) पिप्पले स्थाने पिष्पले पु० ॥ ४०(पू०)
प्लक्षो वटः प्लवः शुङ्गी स्थाने प्लक्षे वटप्लवः शुङ्गी नि० प्लक्षो वटप्लक्षः
शुङ्गी सं० प्लक्षे वटप्लिवस्तुङ्गी पु० । (उ०) कपीतनः कपीतः स्थाने कपीतने कपीतः पु०
कपीतने कपीनः सं० नि० ॥ ४१(पू०) पर्कट्यां पर्कटी स्थाने पर्कटौ पर्कटं पु० पर्कटौ
पर्टकी सं० कर्पटी पर्कटी नि० । सतीदो स्थाने सतीटो स० । लक्षणो जटी स्थाने
लक्षणे नटी नि० ॥ ४३(उ०) फाल्गुनी फल्गुवाटिका स्थाने फाल्गुनी—फल्गु—वाटिकाः
सं० ॥ ४४(पू०) फल्गुराजी फलभारी मलयू— स्थाने फलाराजी फलभारी फलयू—
नि० ॥ ४५(पू०) मधु रालफलो स्थाने मधु—राजफलो नि० ॥ ४६(पू०) स्कन्धश्चार—
स्थाने स्कन्धवार— पु० । (उ०) कपिचूतः स्थाने कपिभूतः सं० ॥ ४७(पू०) —ऽम्ल
पाटकः स्थाने —ऽम्रपाटकः सं० पु० नि० (उ०) शुङ्गी स्थाने शृङ्गी सं० पु० ॥ ४८(पू०)
—ऽऽस्फोट—विष्किराः स्थाने —ऽऽफोत—विच्छूराः पु० —ऽऽस्फोत—वित्सु(च्छु)राः सं० ॥
४९(पू०) सदापुष्पी स्थाने सदापुष्पो नि० । (उ०) स्नुह्यां स्थाने त्रुट्यां नि० । —ऽसिपत्रः
स्थाने —ऽसिपुत्रः सं० । स्नुक्‌ स्थाने स्रुक् पु० नि० । गुडा स्थाने गुडः पु० ॥ ५०(पू०)
सीहुण्डो गण्डीरो वज्रकण्टकः स्थाने सीहुण्डः गण्डेरी वक्रकण्टकः सं० सीहुण्डः
शण्डेरी वज्रकण्टकः पु० सेहुण्डः शण्डेरी चक्रकण्टकः नि० । (उ०) करमन्दः स्थाने
करमदः नि० । कराम्लक— स्थाने कराम्रक— सं० पु० नि० ॥ ५१(पू०) स्थूलपर्कट—
स्थाने स्थलपर्कट— पु० स्थलपर्केट— नि० स्थलपर्टक— सं० । आविग्नः स्थाने आविघ्नः
पु० । (उ०) जम्भीरो स्थाने जम्भीलो सं० पु० नि० ॥ ५२(पू०) दन्तशठो वक्त्रशोधी
स्थाने वक्त्रशोधी दन्तशठो नि० । (उ०) —कुसुमः प्रियः स्थाने —कुसुमप्रिया सं० ॥
५४(उ०) शीधुपादपः स्थाने सीधुपादपः पु० साधुपादपः सं० नि० ॥ ५५(पू०)
मातुलुङ्ग्यां स्थाने मातुलिङ्ग्यां पु० । मधुकर्कटी स्थाने मधुकुक्कुटी सं० पु० । (उ०)
पीतपुष्पी स्थाने पूतिपुष्पी सं० पु० पूतिपुष्पा नि० । महाफला स्थान महावला नि० ॥
५६(पू०) अम्लीका— स्थाने अम्लिका नि० । शुक्तिका चाम्लिकाऽम्ब्लिका स्थाने
शुक्तिकाऽऽम्ली चिकाम्लिका सं० पु० नि० । (उ०) तिन्तिला गुडपु— स्थाने तिन्तिडी
गुरुपु— नि० ॥ ५९(उ०) बालद्रावक स्थाने वालद्रावक सं० पु० लोहद्रावक नि० ॥
६१(उ०) अक्षिस्पन्दो स्थाने अक्षिस्यन्दो स० नि० ॥ ६२(पू०) सूक्ष्मपत्रः
स्थाने श्लक्ष्णपत्रः सं० पु० नि० । (उ०) —स्ताम्रपुष्पः स्थाने —स्ताम्रपत्रः
नि० ॥ ६३(पू०) नारङ्गे नागरङ्गः स्यात् त्व— स्थाने नारङ्गे स्यान्नागर-
ङ्गस्त्व— सं० पु० नि० । (उ०) योषिद्वक्त्राधि— स्थाने योगी तक्राधि— सं० पु० नि० ॥
६४(पू०) —धावनः स्थाने धावनम् पु० । (उ०) बालपत्रश्च जिह्मशल्यः क्षितिद्रुमः
स्थाने वालपत्रश्च जिह्वाशल्यं क्षितिक्षमः सं० पु० चलपत्रश्च बहुशल्यः क्षितिक्षमः
नि० ॥ ६५(पू०) कामुकः स्थाने कार्मुकः सं० पु० कार्मकः नि० । श्यामसारः स्थाने
श्वेतसारः नि० ॥ ६६(पू०) त्वरिमेदो स्थाने त्विरिमिदो नि० ॥ ६७(पू०) चिरजीविता


;p{0223}
स्थाने विरजाविता नि० ॥ ६८(उ०) कुशाल्मलौ शाल्मलिको स्थाने कुत्सिते शाल्मलौ
प्रोक्तो नि० ॥ ६९(पू०) शिंशपायां स्थाने शिंशिपायां नि० । (उ०) अगुरु— स्थाने
अगरु— सं० । ‌—रन्या तु शिंशपा स्थाने —रल्पा तु शिंशिपा नि० ॥ ७०(पू०) कुशिंशपा
स्थाने कुशिंशिपा नि० । (उ०) कुवली स्थाने कुवलिः नि० कवली पु० । कोलिः
स्थाने केलिः सं० । फलितच्छदा स्थाने फेनिलच्छदा सं० पु० नि० ॥ ७१(पू०)
वज्रशल्यिका स्थाने वज्रशिल्पिका पु० नि० । (उ०) घुट्टा स्थाने घुटा पु० नि० । गोप-
घोण्टा स्थाने कुहा घोट्टा नि० ॥ ७२(पु०) सक्तुफला स्थाने शकुफला सं० पु० । शिम्बा
स्थाने शिम्या पु० शिवा नि० ॥ ७३(पू०) शिवाऽलोमा स्थाने शिवलोमा नि० । विना-
शिनी स्थाने विनाशनी पु० । (उ०) सङ्गरम् स्थाने सङ्गर सं० साङ्गरः नि० ॥
७४(पू०) कटकीलकः स्थाने कण्टकीलकः सं० पु० कण्टकीटकः नि० । (उ०) बिन्दुक
स्थाने विदुक— पु० ॥ ७५(पू०) महिषाख्यः स्थाने महिषाक्षः पु० नि० महिषाक्ष्यः
सं० । (उ०) नक्तञ्चरः स्थाने नक्तचरः पु० । —खलकं स्थाने —खलकः नि० ॥ ७७(पू०)
शाकपुष्पो मृदूफलः स्थाने शाक्रपुष्पो मृदुफलः नि० । (उ०) —जन्मागूढपत्रो स्थाने
जन्मा तथा पत्रो नि० ॥ ७८(उ०) किङ्कणिः स्थाने किङ्किणिः सं० केवणिः नि० ।
—पाद्‌गोप— स्थाने —पादोप— नि० ॥ ७९(पू०) शलाटुः स्थाने शलापुः सं० । (उ०)
महाकपित्थः स्थाने महाकपित्थं नि० ॥ ८०(पू०) हृद्यगन्धो स्थाने हृद्यः गन्धो सं० ॥
८२(पू०) कल्को हार्यः स्थाने कलिवासः नि० । (उ०) दैन्यो स्थाने दैत्यो पु० दिव्यो
सं० दोत्यो नि० । बिभेदकः स्थाने विभेदकः सं० पु० ॥ ८३(उ०) पर्वकीटा स्थाने
पर्वकाढ्या नि० ॥ ८४(पू०) तर्कारी स्थाने तकारी सं० । (उ०) गणकारिका स्थाने
गणिकारिका सं० पु० नि० ॥ ८५(उ०) टुण्टुको स्थाने डुण्डुको सं० दुन्दको नि० ।
दीर्घवृन्तो नटः कुट— स्थाने दीर्घवृन्तश्चाथ कुट— नि० दीर्घवृन्दो नटः कुट— सं० ॥
८६(पू०) स्योनाकः स्थाने श्योनाकः नि० शोनाकः सं० । शोनको जम्बूः शुकनाशः
स्थाने शोषणो जम्बुः शुकनासः नि० ॥ ८७(पू०) पत्रोर्णो स्थाने पत्तोर्णो स० पत्तूणो
पु० । (उ०) —स्तीक्ष्णगर्भो स्थाने —स्तीक्ष्णगन्धो सं० पु० नि० ॥ ८८(पू०) विद्रध्य
रातिकोऽक्षीवो स्थाने विद्रध्यरातिः काक्षीवो नि० विद्रध्यरातिः काङ्क्षीवो पु० विद्रध्य-
रातिकाक्षीवो सं० । (उ०) दंशो— स्थाने दृशो— नि० । सुभङ्गी स्थाने सुरङ्गी सं० पु०
नि० ॥ ८९(उ०) चित्रकृद्‌ स्थाने रथकृद्‌ नि० ॥ ९०(पू०) —श्चक्रकारो
स्थाने —श्चक्रकरो सं० पु० —श्च कवरो नि० ॥ ९१(उ०) त्रिवृन्तास्यो
स्थाने त्रिवृन्ताख्यो नि० । रक्तपुष्पः स्थाने रङ्गपुष्पः सं० पु० । श्रीरश्रेष्ठः
समिद्धरः स्थाने क्षारश्रेष्ठः समिद्वरः सं० पु० नि० ॥ ९२(पू०)
वातपोषो स्थाने वातपोथो नि० । यज्ञियो स्थाने याज्ञिको सं० पु० नि० ।
(उ०) शकटाख्यो स्थाने शकटाक्षो सं० पु० नि० ॥ ९३(पू०) नन्दित— स्थाने
नन्दिल— सं० । (उ०) कृष्ण— स्थाने कृष्णा नि० ॥ ९४(पू०) गम्भारी स्थाने
कम्भारी टी० कज्जला स्थाने कट्‌फला नि० । (उ०) विहारी कुमुदा
हीरा स्थाने विहीरा कुमुदा हारी नि० । हीरा स्थाने वीरा टी० ॥
९५(पू०) मधुमत्यपि स्थाने मधुपर्ण्यपि नि० । (उ०) गुच्छपुष्पः स्थाने गन्धपुष्पः
नि० । सुपर्णक स्थाने सुवर्णकः सं० सवर्णकः नि० ॥ ९६(पू०) दीर्घवृक्षः स्थाने


;p{0224}
दीपवृक्षः सं० पु० नि० । शारदी स्थाने शारदो नि० ॥ ९७(पू०) शिरोरुग् देवविटपी
स्थाने शिरोरुर्गेहविटपः नि० (उ०) सुपर्णकः स्थाने सुवर्णकः सं० नि० ॥ ९८
(पू०) शम्याक— स्थाने शम्पाक— नि० । (उ०) —ऽऽरेवतश्चूली स्थाने रेचनशूली सं०
पु० रेवतः स्थूलः नि० ॥ ९९(पू०) —शिम्बिका स्थाने —शिविका सं० । (उ०) शारिर्गौरो
स्थाने शौरिर्गौरो पु० नि० ॥ १००(पू०) मदासर्जः स्थाने महासर्जः नि० । (उ०) महासालः
पीतसालो जीवक प्रियसालकः स्थाने महाशालः पीतशालो जीवकः प्रियशालकः सं०
पु० नि० ॥ १०१(पू०) —स्तिष्यः पुष्यो— स्थाने —स्तिष्यपुष्यो— सं० पु० नि० । (उ०)
गोमूत्रकोऽधमः स्थाने गोमूत्रगन्धकः नि० ॥ १०२(पू०) कषायी स्थाने कषायः नि० । (उ०)
कार्शः शालो स्थाने कार्श्यः शालो सं० पु० कार्श्यशालो नि० ॥ १०३(पू०) देवसालः
स्थाने देवशाकः सं पु० नि० । —ऽर्जुनाह्वयः स्थाने —ऽर्जुनाभिधः नि० । (उ०) अर्जुनः
स्थाने अर्जुने नि० । ककुभः सेव्यः सर्पणो स्थाने ककुभोऽसव्यः सूर्पर्णो सं० ककुभोऽ-
सेव्यः सूर्पणो पु० ककुभः सेव्यः सुवर्णो नि० । श्लोकोऽय टीकाकृता उपलब्धादर्शानु-
सारेण पूर्वार्द्ध—उत्तरार्द्धविपर्यासेन व्याख्यातोऽस्तीति तदनुसरणेन तथैव मुद्रितोऽस्ति । किन्च ग्रन्था-
रम्भे [श्लोक ??२] ग्रन्थकाराचार्यपादविहितप्रसिद्धनामनिर्देशपूर्वकसप्तम्यन्तपाठविधानप्रतिज्ञाव-
लोकनेन प्राचीनासु प्रतिषु उपलब्धोऽय पाठभेदरूप श्लोक एव समीचीन आभाति । स चायम्—
अर्जुने ककुभोऽसव्यः सुपर्णो धूर्त्तपादपः । देवशाकः शक्रतरुर्नदीसर्जोऽर्जुनाह्वयः ॥
इति ॥ १०४ (उ०) ध्रुवको ध्रुवः स्थाने ध्रुवसाधनः सं० पु० नि० ॥ १०५(पू०) महापत्रो
स्थाने महापात्रो सं० । बलेसारो स्थाने बलिसारो पु० बलसारो नि० । बलप्रदः स्थाने बल-
प्रभः नि० । (उ०) गोत्रपुष्पो स्थाने गोत्रवृक्षो नि०॥ १०६(पू०) फलः स्थाने फलम् नि० ॥
१०७(पू०) सिल्हके स्थाने सेलूके सं० सल्लिके पु० सिल्लके नि० । —पत्रे तु जो— स्थाने
—पत्रेऽप्यजो— पु० । (उ०) त्विङ्‌गुदी स्थाने त्वगदी सं० पु० त्वगादी नि० ॥ १०८(पू०) सिद्ध-
दारु— स्थाने स्निग्धदारु— सं० पु० । (उ०) पलाशिकः स्थाने पलाशिका पु० ॥
१०९(पू०) पारिभद्रो स्थाने पारिभद्रे नि० । द्रुकिलिमं किलिमं स्थाने द्रुकलिमं
कलिमं पु० । (उ०) देवेन्द्र—स्वर्ग— स्थाने देवद्रुः स्वर्ग— नि० ॥ ११०(पू०) देव भद्रेन्द्रात्
स्थाने भद्र—देवेन्द्रात्‌ सं० पु० ॥ १११(पू०) मधुस्रवः स्थाने मधुश्रवः सं० पु० । (उ०) रोध्र-
कोष—मधु— स्थाने रोध्रकेऽथ मधु— पु० ॥ ११२(पु०) मधुलः स्थाने मधुलिः पु० । वारिजो
स्थाने गिरिजो पु० नि० । (उ०) नीरवृक्षो स्थाने तीरवृक्षो सं० पु० नि० । गैरिकाख्यो
स्थाने गौरशाको सं० पु० गौरशालो नि० ॥ ११३(पू०) तिन्दुक— स्थाने तिण्डाक— सं० ।
स्फूर्जन— स्थाने स्फूर्जक— नि० । (उ०) कालसारो रावणो स्थाने कालशाको द्रावणो
सं० पु० नि० ॥ ११४(पू०) द्वितीये तिन्दुके स्थाने द्वितीयतिन्दुके सं०
पु० नि० । काकतिन्दु— स्थाने कालस्तिन्दु— नि० ॥ ११५(पू०) रोध्रे
लोध्रः स्थाने लोध्रे रोध्रः पु० । शाबरः स्थूलवल्कलः स्थाने शाम्बरस्तनु-
वल्कलः सं० पु० शाबरस्तनुवल्कलः नि० । (उ०) —रोध्रस्तरुः स्थाने —रोध्रो
मैत्र्यः सं० पु० नि० । रोध्रोऽनम्भः नि० ॥ ११६(उ०) तिरीटो स्थाने तिरीटी सं० । शशः स्थाने
शिशुः सं० पु० नि० ॥ ११७(पू०) स्थूलपत्रो स्थाने स्थूलवल्को सं० नि० स्थूलवक्षो
पु० । कृष्णलोध्रे स्थाने कृष्णरोध्रे नि० । (उ०) बहुपुटो स्थाने बहुपटो नि० बहुपाटो
पु० । मृदुत्वक्को स्थाने मृदुवल्को नि० ॥ ११८(पू०) —श्छत्रपत्रो स्थाने श्चित्रपत्रो पु० ॥ ११९-



;p{0225}
(पू०) फलेलु— स्थाने कफेलु— नि० । (उ०) सेलुः स्थाने शलुः सं० पु० —स्तथा नि०॥
१२०(पू०) लकुचे लिकुचो ग्र— स्थाने बकुले कण्टकी ग्र— नि० । ग्रन्थिमत्फलः प— स्थाने
ग्रन्थिफलोऽम्बुप— पु० नि० । पनसे स्थाने पनसो सं० पु० नि० । डहुः स्थाने दुहुः सं० ।
(उ०) —पनसस्तस्य तु न्युब्जकं स्थाने —पनसस्तनु स्यात् कुब्जकं नि० ॥ १२१(उ०)
मदोत्सवः स्थाने मदोद्भवः पु० नि० महोद्भवः सं० ॥ १२३(उ०) सुकोशको स्थाने सुकेशको
सं० पु० नि० । कोशाम्बुश्च स्थाने केशाम्बुश्च सं० पु० नि० । सुरक्तकः स्थाने सरक्तकः
पु० सुरक्तसः नि० ॥ १२४(उ०) —म्बुजच्छदा स्थाने—म्बुकच्छदा नि० ॥
१२६(पू०) श्वसनो स्थाने छर्दनो नि० ॥ १२७(पू०) —पुत्र कर्कटको स्थाने —पुत्र-
कर्कटकौ नि० । विषगन्धो स्थाने विषघातो पु० ॥ १२८(पू०) कामुकः स्थाने कामुकं
नि० । फुल्लो स्थाने फुल्ली सं० । निमिद्रुमः स्थाने निमीद्रुमः सं० पु० मिसिद्रुमः
नि० ॥ १२९(पू०) गन्धपुष्पो स्थाने गन्धपुष्यो सं० पु० । फलोऽम्बुजातः कच्छका-
ल्यपि स्थाने —फलोऽनुवाकः कच्छकील्यपि सं० पु० नि० ॥ १३०(पू०)
अभ्रपुष्पः स्थाने अभ्रपुष्पं पु० । (उ०) स्यादम्बुवेतसे स्थाने स्यादम्लवेतसे सं० ॥
१३१(उ०) तिक्तशाकः स्थाने तिक्तशाकं सं० ॥ १३२(उ०) शीधुवृक्षः स्थाने साधु-
वृक्षः सं० पु० नि० । —रश्मरि— स्थाने —रस्मरि— पु० ॥ १३३(उ०) अङ्कोल्लक— स्थाने
अङ्कोलक— नि० ॥ १३५(उ०) कृष्णबीजो रक्षाबीजो— स्थाने कृष्णवर्णो रक्तबीजो— नि० ॥
१३६(पू०) शीतफेनः स्थाने पीतफेनः पु० नि० ॥ १३७(पू०) शक्रेष्टः स्थाने शुकेष्टः
पु० नि० ॥ १३८(पू०) निम्बरकः कामुको स्थाने निम्बकश्च कार्मुको
नि० । (उ०) वृक्का— स्थाने वृक्षा— सं० पु० वृक्षो— नि० ॥ १३९(पू०)
सहस्राङ्गी स्थाने सहस्राङ्गः नि० । (उ०) —फलश्च तस्मिं— स्थाने —फलश्चा-
थास्मिं— नि० ॥ १४०(पू०) अक्षोटः स्थाने अक्षोटे पु० । गुहाश्रय स्थाने गुहाशयः नि० ।
(उ०) पारापते स्थाने पारावा(?व)ते नि० । कृतमालः स्थाने रक्तमालः नि० ॥ १४३
(उ०) कुमार— स्थाने कुमारं पु० ॥ १४४(पू०) पूतिकश्चिरिबि— स्थाने पूतीकश्चिरबि—
पु० नि० । (उ०) प्रकीर्णः स्थाने प्रकीर्य नि० । कलिनाशकः स्थाने कलिनाशनः पु०
नि० ॥ १४५(पू०) पूतिकरञ्जो स्थाने पूतीकरञ्जो पु० । घृतपर्णकः स्थाने घृतपूर्णकः पु० ॥
१४६(पू०) षड्ग्रन्थे स्थाने षड्ग्रन्था नि० । हस्तिवारणी स्थाने हस्तिवारुणी पु० नि० ॥
१४७(उ०) रोहेडकः स्थाने रोहडकः नि० । रोचनः स्थाने रोचना नि० ॥ १४८
(पू०) गोपभद्रिका स्थाने गोपभद्रिकः पु० ॥ १४९(पू०) फलषाण्डवः स्थाने फलषाडवः
पु० । (उ०) रक्तबीज— स्थाने दन्तबीज— पु० नि० । जवा स्थाने चपा पु० ॥ १५०(पू०) स्याद्
धातुपुष्पी बर्हिपुष्प्यग्नि— स्थाने तु धातुपुष्पा बर्हिपुष्पाऽग्नि— पु० तु धातुपुष्पी बहु-
पुष्प्यग्नि— नि० । (उ०) ताम्रपुष्पी स्थाने ताम्रपर्णी नि० ॥ १५१(पू०) ह्रादा स्थाने
हृद्या पु० । (उ०) अश्वमूत्रो कुन्दुरुकी स्थाने अश्वमूर्तिः कुन्दरुकी नि० । —भक्षा
महेरणा स्थाने —भक्ष्या महेरुहा पु० नि० ॥ १५२(उ०)दीर्घदण्डो स्थाने दीर्धचन्द्रो
पु० । व्यडम्बरः स्थाने व्यडम्बकः नि० ॥ १५३(पू०) —मान आमण्डो स्थाने —मानश्चा-
मण्डो पु० मान आर(?द)ण्डो० टी० ॥ १५४(पू०) —रदण्डो स्थाने —राऽऽण्डो
पु० नि० ॥ १५५(उ०) काम्पिल्यके तु कपिलो स्थाने कम्पिल्लके तु
काम्पिल्यो पु० नि० ॥ १५६(पू०) रेचनकः स्थाने रोचनकः नि० । पटोदकः
;p{0226}
स्थाने पटोदयः नि० ॥ १५७(पू०) कर्पास्यां स्थाने कार्पास्यां नि० । बदरी
स्थाने बदरा नि० । (उ०) भारद्वाजी स्थाने भरद्वाजी पु० नि० ॥ १५८(पू०)
तटरुहा स्थाने तरुरुहा नि० । शेखरी पादरोहणी स्थाने शेखर्यपदरोहिणी पु०
शौरवर्यदरोहिणी नि० । (उ०) वृक्षरुहा स्थाने वृक्षभक्ष्या नि० ॥ १५१(पू०) नन्दीमुखो
स्थाने नन्दीवृक्षो नि० । (उ०) वासिका स्थाने वाशिका पु० नि० ॥ १६०(उ०) तुम्बुरा
स्थाने तुम्बरौ पु० नि० । सारसो स्थाने सौरसो पु० सौरभो नि० । —ऽग्निकः
स्थाने —ऽन्दकः पु० पु १ पु २ —ऽन्धकः नि० ॥ १६२(पू०) वारणबुसा स्थाने
वारणबुशा नि० वारणतसा पु० । कोलीरस स्थाने कालीरस पु० नि० ।
(उ०) वक्राख्यो नहुषो नृपः स्थाने चक्राख्यो मधुरो नृपः नि० । नहुषो
स्थाने नघुषो पु० ॥ १६३(पू०) ब्रह्मदारु स्थाने ब्रह्मचारु नि० । (उ०) यूपं
स्थाने दाप नि० ॥ १६४(पू०) मूषको घण्टा झाटलो स्थाने मोक्षको घण्टा
क्रन्दालो नि० ॥ १६५(पू०) मस्कर— स्थाने तस्कर— पु० । —सार कर्मार—तेजना स्थाने
—सारः कर्मारतेजनः पु० ॥ १६६(पू०) विश्वदेवा झषा स्थाने विश्वदेवदेवा नि० । झषा
स्थाने रुषा पु० । ह्रस्वगवेधुका स्थाने ह्रस्वा गवेधुका नि० पु १ पु २ । (उ०) खञ्जा
स्थाने खण्डा पु० नि० । —गन्धनि— स्थाने —बन्धनि— नि० ॥ १६७(पू०) दार्वी दारुहरि-
द्रायां स्थाने दारुहरिद्रायां दार्वी पु० । हरिद्रुः कण्टकेरुका स्थाने पीता कटङ्कटेरिका
नि० । (उ०) पीतदारुः स्थाने पीतदारु नि० ॥ १६८(पू०) पर्जनी च कण्टकिनी
कालीयकः स्थाने पर्जनी कर्कटकिनी कालेयकः पु० नि० । (उ०) ग्रन्थिपर्णे स्थाने
ग्रन्थिपर्णी पु० ॥ १६९ अय श्लोक नि० आदर्शे इत्थम्प्रकारेणोपलभ्यते —कुक्कुरं ? तथा
गुच्छं शुकपुष्पं शुकच्छदम् । स्थौणेयकं वह्निचूडा सुगन्ध—ग्रन्थिकावपि ॥ इति ॥
१७१(पू०) लङ्कोयिका स्थाने लङ्कातिका नि० । (उ०) मरुद्‌ माला स्थाने मरन्माला
नि० ॥ १७२(पू०) —ऽमोघा तन्दुलश्चित्रतन्दुला स्थाने मोघा तन्दुलः कृष्णतन्दुलः पु०
नि० । (उ०) भस्मकः स्थाने वेल्लकः नि० ॥ १७३(उ०) धूर्वहो स्थाने धूर्धरो पु० धूर्धुरो नि० ॥
१७४(पू०) सिद्धिर्युगं स्थाने सिद्धियुगं पु० । वसु स्थाने तथा नि० । (उ०) —सृष्टा सुखं
स्थाने —सृष्टसुखं नि० । —रप्याह्वया स्थाने —रथाह्वया पु० ॥ १७५(पू०) पीतरक्तश्चारुश्च
सुप्रभः स्थाने पीतो रक्तश्चरुसरुश्यवः नि० पीतरक्तश्चारुसरुस्सवः पु० । (उ०) सुरभिः
स्थाने सुसभः नि० ॥ १७७(पू०) —दल्पास्थि स्थाने दल्पास्ति पु० नि० । (उ०) परापरः
परुश्चेरुः स्थाने परोपरः परुश्चैष पु० परोऽपरः परश्चैष नि० ॥ १७८(पू०) त्वग्रजः स्थाने
त्वग्रुजः नि० । काकपर्कटी स्थाने काककर्कटी नि० काकपर्कटिः पु० ॥ १७९(पू०) तले
तालो स्थाने ताले तलो पु० नि० ॥ १८०(पू०) नालिकेलो स्थाने नारिकेरो नि० । (उ०) पूगे
क्रमुकगूवाक खपुरा नील— स्थाने पूगे गूवाकः क्रमुकः पूगी च नील— नि० । —
वल्कलः स्थाने —कल्कलः नि० ॥ १८१(पू०) घोण्टाऽस्य फल— स्थाने एतस्य फल— नि० ॥
१८२(पू०) मुत्युपुष्पा स्थाने मृत्युपुष्टा पु० मृदुपुष्पा पुपा० ॥ १८३(उ०) स्युरेतास्तृण-
जातयः स्थाने स्युरेते तृणपादपाः पु० नि० ॥
१८४(पू०) च स्थाने तु पु० नि० । नीलसिन्दुकः स्थाने नीलस-
न्धिकः पु० नि० । (उ०) शीतसहेन्द्रसुरसाविन्द्राणी सिन्दुवारिका स्थाने
शीतसहा च सुरसा चेन्द्राणी सिन्दुवारकः पु० नि० ॥ १८५(उ०) गोलोमी स्थाने


;p{0227}
गोलोमा नि० । भूतवेश्यपि स्थाने भूतकेश्यपि पु० नि० पु १ पु २ ॥ १८६ (पू०) नीलिका
च सा स्थाने नीलिका सुता पु० नालिका सुता नि० ॥ १८७(पू०) भूतवेशी स्थाने
भूतकेशी पु० नि० । सत्यनामा स्थाने सत्यनाम्नी नि० ॥ १८८(पू०) गन्धफली स्थाने
गन्धफला पु० । फली स्थाने फला पु० । (उ०) वर्णभेदिनी स्थाने पर्णभेदिनी नि० ॥
१८९(पू०) मधुयष्ट्यां स्थाने मधुरायां नि० । —स्तल्लक्षणं स्थाने —तल्लक्षणा
नि० । (उ०) नीरजा— स्थाने जलजा— पु० नि० ॥ १९०(पू०) तुरगी
कञ्चुका स्थाने तुरङ्गी कम्बुका नि० । (उ०) लोककर्ण्यपि स्थाने कोल-
कर्ण्यपि पु० नि० ॥ १९१(उ०) वृश्चिकाली स्थाने वृश्चिकाला नि० ॥ १९२
(पू०) उष्ट्रधूमकपुष्पा स्थाने दुग्धवम्यामपुष्पी पुपा० । —पुष्पा स्थाने पुच्छा नि० ।
—घातनी स्थाने —घातिनी पु० नि० । (उ०) कर्कटशृङ्ग्यां तु शृङ्गी स्थाने शृङ्गी तु कर्कट-
शृङ्गया नि० ॥ १९३(पू०) मञ्जीर— स्थाने मञ्जरि— नि० मञ्जरी— पु २ ॥ १९४(उ०) क्षुद्रा
भण्टाकी स्थाने क्षुद्रभण्टाकी पु० नि० ॥ १९५(पू०) विशदा स्थाने विशदः नि०
विशिखा पुपा० । (उ०) शृगालिका स्थाने मृगालिका नि०॥ १९६(पू०) कूष्माण्डी
चाश्व— स्थाने भूकूष्माण्ड्यश्व— पु० नि० । (उ०) —ऽपरा स्थाने मता पु० ॥ १९७(उ०) ऋक्षगन्धे—
स्थाने ऋष्यगन्धे— पु० नि० ॥ १९८(पू०) पृष्णिपर्ण्यां स्थाने पृश्निपर्ण्यां नि० पृष्ठिपर्ण्यां
पु० । पृथक्पर्णी स्थाने पृथुकर्णी पु० । (उ०) शृगालविन्ना स्थाने शृगालवित्ता पु०
शृगालवर्णा नि० । कलशिर्धृतिला स्थाने कलशी घृतिला नि० कलसी घृतेला
पु० ॥ १९९(पू०) —र्ण्यंह्रिपर्णी स्थाने —र्ण्यङ्घ्रिपर्णी नि० । (उ०) —गोखुराः
स्थाने —कोखुराः पु० ॥ २००(पू०) पडङ्गो गोकण्टस्त्रिकण्टस्त्रिककण्टकः
स्थाने पडङ्गी गोकण्टस्त्रिकण्टस्तु त्रिकस्त्रिकः नि० । —स्त्रिककण्टकः
स्थाने —स्त्रिकटस्त्रिकः पु० । (उ०) श्वदंष्ट्रः स्थाने स्वदंष्ट्रा पु० स्वदंष्ट्रः
नि० ॥ २०१(पू०) षडन्तो भूक्षुरः स्थाने षडङ्गस्तूक्षुरः नि० । (उ०)
शीघ्रोपशल्योपचित्रो— स्थाने शीघ्रा विशल्या च चित्रो— नि० ॥ २०२(उ०)
वारुणी गजचिर्भिटी स्थाने वारुणी चापि चिर्भिटी नि० ॥ २०३(पू०) तु
गजस्फुटा स्थाने भुजगस्फटा पु० नि० । (उ०) श्वेतपुष्पी मधुपुष्पी पर्वपुत्री विषौषधी
स्थाने श्वेतपुष्पा मधुपुष्पा पर्वपुष्पा विषौषधिः नि० श्वेतपुष्पा मधुपुष्पी पर्वपुष्पी
विषौषधी पु० ॥ २०४(पू०) —शल्या स्थाने —शल्यः नि० —शल्यी पु० ॥ २०७(पू०)
वृश्ची च दीर्घपत्रः शिलाटकः स्थाने वृश्चीवो दीर्घपत्रः शिलारिका पु० वृश्चीरो
दीर्घपत्रा शिलाटिका नि० ॥ २०८(पू०) क्रूरा मण्ड— स्थाने क्रूरमण्ड— नि० । (उ०)
—र्वर्षाकेतु— स्थाने —र्वर्षकेतु— नि० —र्वर्षःकेतु— पु० ॥ २०९(पू०) —लता दुर्मदा लव— स्थाने
लता दुर्मना लव— पु० लता कङ्गुनी लव— नि० ॥ २१०(पू०) माषपर्ण्यामार्द्रमाषा
मांसमाषा महासहा स्थाने म षपर्ण्यां सूर्यपर्णी पाण्डुश्चापि महासहा नि० । (उ०)
अश्वपुच्छी स्थाने अश्वपुच्छा पु० नि० । सिंहवृन्ता स्थाने सिंहवृत्ता पु० ॥ २११(पू०)
काकमुद्रा स्थाने काकमुद्गा पु० नि० । वर्णा स्थाने वन्या नि० पर्णी पु० । (उ०) शिम्बी
स्थाने शिवा नि० । ह्रासा रङ्गणी शूर्प— स्थाने ह्रासी रिङ्गिणी सूर्प— पु० ह्रासी रङ्गणी
सूर्य— नि० ॥ २१२(पू०) —मामला स्थाने —ममला पु० नि० । बहुपत्री स्थाने बहुपुत्री


;p{0228}
पु० बहुपुत्रा नि० । (उ०) तामलक्यज्झटाऽज्झाटा ता— स्थाने तामलक्युत्कटा झाटा
ता— पु० तामलक्युज्झटा झायता— नि० । च तमालिनी स्थाने तुन्नमालिनी पु० नुन्नमा-
लिनी नि० ॥ २१३(उ०) रजनिर्गौरी स्थाने रजनी गौरी पु० नि० ॥ २१४(पू०) पिङ्गा
स्थाने पिण्डा पु० पु १ । (उ०) प्रपुनाटे स्थाने प्रपुन्नाटे पु० नि० । —श्चक्रह— स्थाने
—श्चक्रक— पु० —श्चक्राक— नि० ॥ २१५(पू०) पद्माटैड— स्थाने पुन्नाटैड— पु० । (उ०)
मुण्डनिका स्थाने मुण्डितिका पु० । —बोधनी स्थाने बोधिनी नि० ॥
२१६(उ०) तु व्यथा स्थाने त्वव्यथा नि० ॥ २१७(पू०) लोचनीया स्थाने
लोभनीया पु० नि० । (उ०) —नाशनी स्थाने —नाशिनी नि० ॥ २१८(उ०)
कृष्णफलीन्दुलेखा स्थाने कृष्णफला दुर्लेखा नि० ॥ २२०(पू०) —गन्धा
सुगन्धा चीरितपत्रिका स्थाने —गन्धा तु सुगन्धा वारिपत्रका नि० ।
(उ०) विषमर्दनी स्थाने विषमर्दिनी नि० ॥ २२१(पू०) छत्राकी स्थाने
छत्राक्षी पु० । (उ०) कठिञ्जरः स्थाने कुठिञ्जरः पु० नि० ॥ २२२(उ०) करालकः
स्थाने सरालकः नि० ॥ २२३(पू०) कालतालः स्थाने काकतालः नि० । (उ०) —ऽऽपीता
राक्षसी स्थाने प्रेतराक्षसी पु० नि० ॥ २२४(पू०) ग्राम्या स्थाने ग्रस्या पु० यस्या
नि० । (उ०) मरिचकः खरपत्रोऽल्पपत्रकः स्थाने प्रस्थपुष्पः खरपत्रोऽ-
त्रपत्रकः नि० ॥ २२५(पू०) जम्भीरो स्थाने जम्भारो पु० । (उ०) त्रायमाणायां
त्रायन्ती कृतत्राणाऽद्रिसानुजा स्थाने त्रायन्ती त्रायमाणायां कृतत्राणाऽङ्घ्रिसा-
नुजा नि० ॥ २२६(पू०) बलभद्रिका स्थाने बीलभद्रिका पु० । (उ०) जुहूस्त्राणा स्थाने
सुहृत् त्राणा पु० नि० ॥ २२७(उ०) वीरमूलो स्थाने दूरमूलो पु० नि० ॥ २२८(पू०)
अधिकण्टकः कुनाशस्ताम्रमूली प्रतोदनी स्थाने कुनाशकोऽधिष्ठकश्च ताम्रमूली
प्रचोदनः नि० । अधिकण्टकः स्थाने अविकण्टकः पु० । (उ०) दुःस्पर्शा स्थाने
दुःस्पर्शः पु० नि० । —ऽनन्ता स्थाने -ऽमन्ता पु० ॥ २३०(पू०) वाप्य— स्थाने बाष्प—
पु० । (उ०) पारिभव्यं कौरव्यं स्थाने पारिभाव्यं कौरवं नि० पारिभद्रं कौरवं पु० ॥
२३१(उ०) वज्राणि स्थाने वक्त्राणि पु० । कचम् स्थाने रुचम् पु० नि० ॥ २३२
(पू०) शट्यां स्थाने शढ्यां पु० नि० । गन्धोली स्थाने गन्धाली नि० । (उ०) कर्चूरः स्थाने
कर्बुरः नि० । पृथुपलाशिका स्थाने पृथुपलासिका पु० पृथुफलाशिका नि० ॥ २३३(पू०)
एलावालुके स्थाने पलुवालुके पु० । (उ०) —लुकमेल्वालं स्थाने —लुकमेल्वालु पु० नि० ।
दुर्वर्णं स्थाने दुर्वर्ण— नि० दुर्वारं पु० ॥ २३४(पू०) सङ्कोच— स्थाने सङ्कोचं पु० टी० । वरम्
स्थाने शकम् पु० शुकम् नि० । (उ०) धीरं स्थाने हीरं पु० नि० ॥ २३५(पू०) वर्ण स्थाने
वरम् पु० नि० । (उ०) रजनि स्थाने रजनी पु० नि० २३६(उ०) —सायनी स्थाने
—सायिनी नि० ॥ २३७(उ०) जातिसूतं स्थाने जात्यमृतं पु० नि० ॥ २३८(पू०) बालपुष्पी
स्थाने बालपुष्पा नि० वालुपुष्पा पु० । गन्धयूथिका स्थाने शङ्खयूथिका पु० नि० ॥
२३९(उ०) सदापुष्पी स्थाने सदापुष्पो नि० ॥ २४०(पू०) शाल्योदनोपमश्च सः स्थाने
शाल्योदनो यमश्व सः नि० । (उ०) नेमाली स्थाने नेवाली पु० मोमाली नि० । वनमा-
लिनी स्थाने नवमालिनी नि० ॥ २४१(पू०) सप्तला सुकुमाराऽतिसुरभिः स्थाने सत्सला
सुकुरारातिसुरतिः नि० । शशिगन्धिका स्थाने शिशुगन्धिका पु० नि० ॥ २४२(पू०)
प्रमोदनी स्थाने प्रमोदिनी पु० । (उ०) गवाक्षी स्थाने गवाक्षा नि० ॥ २४३(पू०)


;p{0229}
—नन्दा स्थाने —नन्दी नि० । त्र्यस्रा सुरूपा स्थाने त्र्यस्रसुरूपा नि० । —बन्धनी स्थाने
बन्धना पु० नि० ॥ २४४(पू०) कुमार्यां कर्णिका चारु— स्थाने कुमार्यां तु वर्णिचारु—
नि० । —केसरा स्थाने —केशरा पु० । (उ०) —तरणी गन्धा— स्थाने —तरणिर्गन्धा— नि० ॥
२४५ (उ०) कुरबकः स्थाने कुरुबकः नि० कुरकः स्यात् पु० ॥ २४६(पू०)
सैरेयकः स्थाने सैरेयके पु० ॥ २४७(उ०) पीतभद्रः प्रलोभ्यपि स्थाने पीत-
भद्रा प्रलोल्यपि पु० ॥ २४९(उ०) शीकरा स्थाने शीतला पु० नि० ॥ २५०(पू०)
काली स्थाने काला पु० नि० । (उ०) तुत्था स्थाने तुच्छा पु० नि० ॥ २५२(पू०) पाण्डु-
राङ्गः स्थाने पाण्डुरागः पु० नि० ॥ २५३(उ०) मातुलपुत्रकम् स्थाने मातुलपत्रकम् नि० ॥
२५४(पू०) क्षीरपुष्पी स्थाने क्षीरपुष्पा पु० । शिवा ब्राह्मी कि— स्थाने शिवब्रह्मी कि— पु०
शिवब्रह्म कि— नि० ॥ २५५(उ०) द्राविडः स्थाने द्राविडं पु० द्रविडः नि० ॥ २५६(पू०)
अजमोदायां तु मोचा स्थाने मोचा मस्त्वजमोदायां नि० ॥ २५७(पू०) ब्रह्मदर्भो स्थाने
ब्रह्मदर्भा नि० । (उ०) यमानी स्थाने यमनी नि० । यवसाह्वया स्थाने यवसाह्वयः पु० नि० ॥
२५८(पू०) सहदेवायां तु दण्डो— स्थाने सहदेव्यां तथा दण्डो— नि० । गोवन्दनी स्थाने गोव-
न्दना नि० ॥ २५९(पू०) रजको रजनामकः स्थाने रजः कवचनामकः पु० नि० ।
(उ०) गोजिह्वायां स्थाने गोजिकायां नि० ॥ २६०(पू०) भद्रादन्यो स्थाने भद्रोदन्यो नि० । (उ०)
वाटी वाट्यालको वाट्य— स्थाने वाट्यालकस्तथा वाट्य— नि० ॥ २६१(उ०) ऋक्षगन्धा
स्थाने ऋष्यगन्धा पु० नि० ॥ २६३(पू०) वाट्यायनी स्थाने वाट्यायिनी नि० । (उ०)
गन्धवल्ली स्थाने गन्धबली पु० नि० । मङ्गल्या च प्रसा— स्थाने मङ्गल्यार्थप्रसा—
पु० नि० ॥ २६४(पू०) मुसल्यां स्थाने मुशल्यां पु० । महावृषा स्थाने महाविषा नि० ।
(उ०) वृष्यकन्दा स्थाने वृक्षकन्दा पु० । सुमूला स्थाने समूला नि० ॥ २६५
(उ०) भूतघ्नं स्थाने सूतघ्नं नि० ॥ २६६(उ०) जतुका स्थाने जातुका नि० ।
वंशपत्री स्थाने वंशपत्रा नि० ॥ २६७(पू०) कबरी स्थाने करवी पु० नि० । बिल्वि-
के— स्थाने बिल्वके— पु० नि० । (उ०)प्रचीबला स्थाने प्रचीबलः पु० नि० ॥ २६८(पू०)
नदीकान्ता स्थाने नदीकान्तो नि० । नद्याख्या स्थाने नद्यास्या पु० नि० । (उ०) काकना-
सायां सुरङ्गा स्थाने काकनाशायां सुभङ्गा पु० ॥ २६९(पू०) तस्करा स्नायुः
स्थाने तस्करस्नायुः पु० नि० । (उ०) वृषभः स्थाने नगभित् नि० ॥ २७०(पू०)
हयुषायां स्थाने हपुषायां पु० हमुषायां नि० । विगन्धा वपुषा च सा स्थाने विगन्धा
मत्स्यगन्धिनी नि० । वपुषा स्थाने विपुषा पु० ॥ २७३(पू०) —शिख—महारजने स्थाने
—शिखं महारञ्जनं पु० नि० । (उ०) शालपर्ण्यां स्थाने शालिपर्ण्यां पु० । पीतनी
स्थाने पीतिनी नि० ॥ २७४(पू०) शून्यांशु— स्थाने सौम्यांशु— पु० भौमांशु— नि० । (उ०)
बर्बरकः स्थाने बर्बरका पु० । वर्दको स्थाने वन्दको पु० नि० ॥ २७५(उ०) आवर्त्त-
क्या स्थाने आवर्त्तक्यां पु० नि० । पीठिका स्थाने पीतिका पु० पिच्छिका नि० ॥
२७६(पू०) रक्तपुष्पी स्थाने रक्तपुष्पा पु० नि० । रक्तपुष्पी बिन्दुकिनी स्यान्महा-
जालिनी च सा स्थाने रक्तपुष्पा दुकिनी स्यान्महाजालिनिका च सा नि० । (उ०)
नेत्रपीडा विसर्पणी स्थाने वेत्रमूला विसर्पिणी पु० नि० । २७७(पू०) दृढपादा स्थाने
वृद्धपादा नि० । यशस्करी स्थाने यशीश्वरा पु० —ऽऽयसीश्वरा नि० । (उ०) शीता-


;p{0230}
ऽश्वघ्नी स्थाने पीताऽश्वघ्ना पु० नि० ॥ २७८(पू०) तेजनी स्थाने तेजिनी पु० नि० ।
वल्कलेति च स्थाने वल्कलेत्यपि नि० । (उ) मिस्रेयायां तालपर्णी स्थाने मिश्रेयायां
तालपत्री पु० ॥ २७९(पू०) —स्तालकर्ण्यपि स्थाने —स्तालपर्ण्यपि पु० ॥ २८०(पू०) कन्द-
पत्री त्वचं पत्री तलपत्रकमुन्दुरा स्थाने कन्दपत्रा त्वचं पत्रा तलपत्रकमुत्तरा पु०
कन्दपत्रत्वचं पत्राऽमलपत्रकमुत्तरा नि० । (उ०) पेशी स्थाने यशी नि० ॥ २८२
(पू०) पूतना स्थाने भूतना नि० ॥ २८३(पू०) गन्धकुटी स्थाने गन्धकटी नि० ।
(उ०) पौण्डर्यं स्थाने शौण्डर्यं नि० ॥ २८४(उ०) जतूका— स्थाने जतुका नि० ॥
—वर्त्तनी स्थाने —वर्तिनी पु० नि० ॥ २८५(पू०) संस्पर्शा स्थाने संहर्षा पु० सहर्षा
नि० । (उ०) वृन्ता चर्मकशा स्थाने वृत्ता चर्मकसा पु० ॥ २८६(पू०) समाङ्गा-
ऽञ्जलिका— स्थाने समङ्गाऽञ्जलिका— नि० समङ्गा जलका— पु० ॥ २८७(उ०)
—मण्डलको— स्थाने —मण्डलिको— पु० —मण्डलिका— नि० ॥ २८८(पू०)
—पिप्पल्यां स्थाने पिष्पल्यां पु० । (उ०) पिप्पली स्थाने पिष्पली पु० ॥ २८९(पू०)
बुकः स्थाने दकः पु० । (उ०) पाण्डुराङ्गः प्रियः स्थाने —पाण्डुरोगप्रियः नि० ॥
२९०(उ०) —विषा विषा स्थाने विषाऽरुणा नि० ॥ २९१(पू०) शालपर्ण्यपि स्थाने
शालिपर्ण्यपि पु० शल्यपर्ण्यपि नि० ॥
२९२(पू०) काकचिञ्चिका स्थाने काकविम्बिका पु० । काकनिन्दिका स्थाने
काकणिन्दिका पु० नि० ॥ २९३(उ०) —णिर्द्रुमोद्घा च शीत— स्याने —णिस्त्वमोघा
च शत— पु० —णिर्द्रमौघा च शत— नि० ॥ २९४(पू०) पापचेलिका स्थाने
पापाचालिका पु० । विद्धकर्णिका स्थाने वृद्धकणिका नि० । (उ०) वृकतिक्ता
वनतिक्ता स्थाने वृकं तिक्ता वरतिक्ता नि० । स्थापनी स्थाने स्थापिनी नि०
स्थायिनी पु० ॥ २९५(पू०) रसाऽम्बष्ठा— स्थाने रसा त्वष्टा पु० ॥ २९६(पू०)
शतमूली स्थाने शतमूला नि० । (उ०) —ऽभीरु स्थाने भीरु पु० नि० ॥ २९७
(पू०) पुरुषदत्तोर्ध्व— स्थाने परुषदन्तोर्ध्व— पु० । (उ०) भीरुः स्थाने भीरु—
पु० ॥ २९९(पू०) कटंवरा स्थाने कटम्भरा पु० नि० ॥ ३००(पू०) कपिकच्छू
रात्मगुप्ता स्थाने कपिकच्छा महागुप्ता नि० कपिकच्छान्मा(च्छ्‌वामा)त्मगुप्ता पु० ।
दुरभिग्रहा स्थाने दुरतिग्रहा पु० । (उ०) व्यण्डा स्थाने स्यण्डा पु० ॥ ३०१(पू०)
—शिम्बिर्ला— स्थाने —शिम्बी ला— पु० नि० । (उ०) ऋषभी स्थाने आर्षभी पु०
आर्यभी नि० । दुरालसा स्थाने च दुर्लभा पु० ॥ ३०२(उ०) भण्डी
मञ्जियोजनवल्लिका स्थाने चण्डी जिङ्गी योजनवल्लिका पु० भण्डी जिङ्गी
योजनवल्ल्यपि नि० ॥ ३०३(पू०) मण्डूक स्थाने माण्डूक पु० । ३०३
श्लोकपूर्वार्धानन्तरमयमर्धश्लोक पु० आदर्शेऽधिक उपलभ्यते —क्षत्रिणी विजया रक्ता
रक्तगी वस्त्रभूषणा इति । (उ०) धार्मप— स्थाने धर्मप— पु० नि० ॥ ३०४(पू०)
यवनेष्टं शिरोवृत्तमूष— स्थाने यवनेष्टं शिरोवृन्तं मूष— नि० । (उ०)
पिप्पल्यां स्थाने पिष्पल्यां पु० ॥ ३०५(पू०) तण्डुला स्थाने तन्दुला
पु० नि० ॥ ३०६(पू०) सुमूलकं स्थाने समूलकं नि० । —कमोषणम्
स्थाने —कमूषणम् नि० । (उ०) पुनश्चव्य चवनं कोल— स्थाने तथा चव्यं चवनं
काल— नि० ॥ ३०७(पू०) वशिरो स्थाने वसिरो नि० । —पिप्पली स्थाने —पिष्पली


;p{0231}
पु० । (उ०) स्याद्‌ गिरिकर्ण्यामास्फोता स्थाने गिरिकर्ण्यामरस्फोता नि० ॥ ३०८
(पू०) श्वेतनामिका स्थाने श्वेतपुष्पिका पु० नि० ॥ ३०९(पू०) —श्वेता गवादनी स्थाने
श्वेता गवादिनी पु० —श्वेताङ्गवन्दना नि० । (उ०) —वारुण्यां स्थाने —वारुणी नि० ॥
३१०(पू०) गोडुम्बा स्थाने गोद्‌गुवा नि० ॥ ३१२(पू०) भूतनाशनी स्थाने सूतनाशनी
नि० ॥ ३१३(उ०) शारदी स्थाने शरटा पु० नि० ॥ ३१४(पू०) कृष्णा भद्रा स्थाने कृष्ण-
भद्रा पु० नि० । (उ०) चन्दनोत्पल— स्थाने शारिवोत्पल— पु० ॥ ३१५(उ०) स्रवा स्थाने श्रवा
पु० ॥ ३१६(पू०) —वल्कला स्थाने वल्कली नि० । (उ०) पीलुपर्णी स्थाने पीलुपर्णा नि० ॥
३१७(पू०) पातनी स्थाने —पातिनी नि० । (उ०) —ऽग्निमुखी सैरी दुष्पुष्पी कलि— स्थाने
—ऽग्निशिखा शक्रपुष्पिका कलि— नि० । सैरी दुष्पुष्पी स्थाने सीरीन्दुपुष्पी पु० ॥
३१८(पू०) गुडूच्या स्थाने गडूच्या— पु० । ३१९(पू०) लम्बा स्थाने छिन्ना पु० नि० ॥
३२०(पू०) देवताली स्थाने देवदाली पु० नि० । वृत्तकोशो स्थाने वृत्तकोशा नि० ॥
३२१(पू०) कृष्णच्छत्रा स्थाने कृतच्छत्रा पु० नि० । सुतिक्तिका स्थाने सुतिक्तका
पु० नि० । (उ०) कृतवेधना स्थाने रक्तवेधना पु० नि० ॥ ३२२(पू०) धामार्गवः
स्थाने धामार्गवे पु० नि० । महाजाली महाफली स्थाने महाजला महाफला नि० ।
(उ०) कोशफलो स्थाने कोशफला पु० नि० ॥ ३२३(पू०) त्वैभी स्थाने त्वभ्या नि० ।
(उ०) पटुपर्णी स्थाने कटुपर्णी पु० नि० ॥ ३२४(पू०) करीषिणी स्थाने करीषणी नि० ।
(उ०) हेमशिखा स्थाने हेमशिखी पु० नि० ॥ ३२५(पू०) धनहरी स्थाने वनहरी पु०
नि० । (उ०) चण्डा स्थाने रण्डा पु० ॥ ३२६(पू०) पुष्पश्रेणी न्यग्रोधी स्थाने पुत्रश्रेणी
न्यग्रोधा पु० नि० । (उ०) रण्डा च स्थाने रण्डाखुः पु० रण्डाख्युः नि० ॥ ३२७(पू०)
बिशिनी बिशवत्यपि स्थाने बिसिनी बिसनाभयः पु० नि० । (उ०) पलाशिनी
नालीकिनी स्थाने पलासिनी नालकिनी पु० नि० ॥ ३३१(पू०) कुवलं कुवम्
स्थाने कवलं वलम् नि० । (उ०) तत्र कुमुदं स्थाने कुमुदं चैव नि० ॥ ३३२(पू०)
रक्तसन्ध्यकम् स्थाने रक्तसन्धिकम् नि० । (उ०) कह्लारं स्थाने कल्हारं पु० नि० ॥
३३४(पू०) कन्दे पाद्मे स्थाने पद्मकन्दे नि० । शिफे स्थाने शफे पु० । (उ०) पद्माख्यं
स्थाने पद्माक्षं पु० नि० ॥ ३३५(पू०) पानीया पृष्ठगा स्थाने पानीयपृष्ठगा पु०
नि० । (उ०) नीली स्थाने तथा नि० ।
३३६(पू०) मिसिः स्थाने मिषिः नि० । (उ०) छत्रपुष्प्यवा— स्थाने छत्रपु-
ष्पाऽवा— नि० ॥ ३३७(उ०) सुषवी स्थाने तुषवी नि० ॥ ३३८(पू०) कुञ्ची कालो-
पकालोपकुञ्चिकोत्कुञ्चिकाऽपि च स्थाने उपकुञ्ची कुञ्चिका च कालाप-
कुञ्चिकाऽपि च नि० । —कोत्कुञ्चिका— स्थाने —का कुञ्चिका पु० ॥ ३३९(उ०)
सुकन्दो स्थाने कुकन्दो पु० । वक्त्रदूषणः स्थाने वक्त्रभूषणः पु० नि० ॥
३४०(पू०) हरणः स्थाने फरणः पु० नि० । (उ०) विमला मता स्थाने बिन्दुलाऽमला
पु० बिन्दुलाऽमली नि० ॥ ३४१(पू०) चर्मकसा स्थाने चर्मकिसा पु० चर्मा-
कसा नि० ॥ ३४२(उ०) सारणा सरणा सुप्रसरा राजबला च सा स्थाने सारणी
सरणी सुप्रसरा राजबला च सा पु० सारणी सुप्रसारा च राजबला च साऽपि


;p{0232}
च नि० ॥ ३४३ (पू०) ब्राह्‌म्यां स्थाने ब्राह्मी नि० ॥ ३४४(उ०) वृद्धदारके स्थाने
वृद्धदारुके पु० नि० । —वालक— स्थाने —वालुक— नि० ॥ ३४५(पू०) अजाण्डी च ऋक्षगन्धा
स्यादन्तःकोटपुष्प्यपि स्थाने अजाण्डी ऋक्षगन्धा स्यादन्तःकोटरपुष्प्यपि पु०
अजाण्डी ऋक्षगन्धा स्यादन्तःकोटकपुष्प्यपि नि० । (उ०) वदरा स्थाने वरदा पु० ॥
३४६(पू०) सुखोद्‌भवा स्थाने सुखोद्भिदा नि० ॥ ३४७(पू०) अङ्गारको स्थाने अङ्गारुको
पु० अमारको नि० । (उ०) कासमर्दे स्थाने काशमर्दे पु० । कनक—कर्कशौ स्थाने
कतक—कर्कशौ पु० कतककर्कशः नि० ॥ ३४८(पू०) शाकज्येष्ठः स्थाने शाकश्रेष्ठः
नि० ॥ ३४९(पू०) क्षुरिका स्थाने छुरिका नि० । (उ०) —नीया जीवनी जीववर्धनी
स्थाने —नीयजीवनी जीववर्धिनी नि० । ३५०(पू०) मङ्गल्य— स्थाने माङ्गल्य— नि० ।
(उ०) चुक्रिका स्थाने चुक्रिया पु० ॥ ३५१(पू०) —ऽम्बोटिका स्थाने —ऽम्लोटिका
पु० —ऽम्लोलिका नि० । लोलाऽम्ललोलिका स्थाने टोलाऽम्लटोलकः पु० नि० । (उ०)
नरेन्द्रमाला स्थाने नरेन्द्रमाता पु० नि० ॥ ३५२(पू०) तण्डुलीये मेघनादस्तण्डुली
तण्डुलेरकः स्थाने तन्दुलीये मेघनादस्तन्दुली तन्दुलेरकः पु० नि० । (उ०) विषहार्य
स्थाने विषहर्य— पु० ॥ ३५३(पू०) शमठे तु स्थाने समंपै तु पु० समण्ठो तु नि० । (उ०)
समष्ठिला स्थाने समष्ठीला नि० । —मार्ग ओलकः स्थाने —मार्गतुल्यकः नि० ॥
३५४(पू०) कर्बुर— स्थाने कर्बर— नि० । (उ०) तु कामाची स्थाने काकमाची नि० ।
च वायसी स्थाने वृषायणी पु० नि० ॥ ३५५(पू०) भूरण्डी कुरण्डी स्थाने भूरुण्डी
कुरुण्डी नि० । कुरण्डी कास्मरी स्थाने कुरण्डिकाऽश्मरी— पु० । (उ०) शितिवारकः
स्थाने शिरिवारकः नि० ॥ ३५६(पू०) शितिः स्थाने शिखिः पु० ॥ ३५७(पू०)
बस्तिका स्थाने बुस्तिका पु० नि० । सेकिमो स्थाने सेकिमं ?टि० ॥ (उ०) शाला-
मर्कटो स्थाने शालमर्कटो पु० नि० ॥ ३५८(पू०) मिश्रो वालेयो स्थाने मिश्रः स्था-
लेयो पु० नि० । (उ०) हिलमोच्यां स्थाने हलिमोच्यां पु० ॥ ३५९(पू०) शतपर्वा
स्थाने शतपूर्वा पु० । कडम्बी वायसी स्थाने कलम्मूर्वायसी पु० केलम्बूर्वायसी
नि० । (उ०) कारवेल्ले स्थाने कारवेल्ल्यां नि० ॥ ३६०(उ०) राजमान्योऽमृ— स्थाने
राजिमानमृ— पु० नि० ॥ ३६१(पू०) कर्कोटे स्थाने कङ्कोटे नि० । किलास— स्थाने विलास—
पु० । —स्तिक्तपत्रः स्थाने —स्तिक्तपर्वः नि० । सुगन्धकः स्थाने सुगन्धिकः पु० । (उ०)
कालिङ्ग्यां स्थाने कलिङ्ग्यां पु० नि० ॥ ३६२(पू०) —स्तिक्तबीजा स्थाने —स्तिक्तबीजो
पु० । (उ०) अलाबूः स्थाने अलाम्बूः पु० । —लाबुनी स्थाने —लाम्बुनी पु० ॥ ३६३(उ०)
ऊर्वारुः स्थाने ऊर्वारु पु० ॥ ३६४(पू०) स्फुटी स्थाने स्फटी पु० ॥ ३६५(पू०)
—धेये च जी— स्थाने —धेये प्रजी— नि० ॥ ३६६(पू०) वीरं स्थाने चीरं पु० । (उ०) पद्म-
वर्णकम् स्थाने पद्मकर्णकम् पु० ॥ ३६७(पू०) बस्तगन्धायां स्थाने मस्तुगन्धायां
नि० । सुगन्धा खरपुष्पी स्थाने तु गन्धा खरपुष्पा पु० नि० । (उ०) कबरी बर्बरी
तुङ्गी स्थाने कर्बरी बर्बरी चुङ्गी नि० ॥
३६९ श्लोक रौहिषे श्यामकं पौरं पूतीकं भूरि कत्तृणम् । सौगन्धिकं
देवजग्धं शकलं ध्याम—पुद्गले ॥ स्थाने रौहिषे ध्यामकं पौरभूतीकं भूतिकं
तृणम् । सौगन्धिकं देवजग्धं शाकलि ध्याम—पुद्गले ॥ पु० रौहिषं कामकं


;p{0233}
पौरं भूतीकं भूतिकतृणम् । सौगन्धिकं धिकं देवजग्धं शकलि—पुद्गले ॥
नि० ॥ ३७० श्लोक भूस्तृणे रौहिषं छत्रोऽतिच्छत्रश्च कुटुम्बकः । पूतीकं भूरि
पालघ्नं मालातृण—सुगन्धिके ॥ स्थाने भूतृणे रोहितं छत्रातिच्छत्रक—कुटुम्बके ।
भूतीकं भूतपालघ्नं माला—तृण—सुगन्धिकाः ॥ पु० भूस्तृणं रोहितं छात्रातिच्छ-
त्रक—कुटुम्बके । भूतीकं भूति कतृणं मालातृण—सुगन्धिके ॥ नि० ॥ ३७१
श्लोक दर्भे दभ्रः खरो बर्हिर्वीरः सूची कुथः कुशः । सीरी वानीरजो गुन्द्रः
पवित्र—कुतुकावपि ॥ स्थाने दर्भे दस्रः खरो बर्हिवारा सूची कुशः कुथः ।
सीरी वानीरजो गुन्द्रा पवित्र—कुतुपावपि ॥ पु० दर्भे दभ्रः खरो बर्हिर्वारा—
स्तवी कुघः कुशः । सारी वानीरजो गुन्द्रा पवित्र—कुतसावपि ॥ नि० ॥ ३७२(पू०)
—काण्ड—श्यामलपुष्पकाः स्थाने —काण्डश्चामरपुष्पकः पु० नि० । (उ०) कासेक्षुः
स्थाने काषाक्षुः पु० । कोकिलाक्षकः स्थाने कोकिनाङ्‌क्षकः नि० ॥ ३७३(पू०)
बल्वजा वालः केशी स्थाने बल्वजो वालकेशी पु० नि० । (उ०) इक्षौ
रसालो स्थाने इक्षू रसालो नि० । खड्गपत्रकः स्थाने क्षुद्रपत्रकः नि० ॥
३७४(उ०) धमनो स्थाने गमनो नि० ॥ ३७५(पू०) आरण्य— स्थाने अरण्य— पु०
नि० । (उ०) नली तु ग्राम— स्थाने नाली तु ग्राम— पु० नलिनुर्ग्राम— नि० । लेखकाविता
स्थाने लेखकाञ्चिता पु० नि० ॥ ३७६(उ०) गुन्द्रस्ते— स्थाने गुञ्जस्ते पु० नि० ।
याजनकः क्षुरः स्थाने याजनकक्षुरः नि० ॥ ३७८(पू०) घासे स्थाने घासं पु० ॥ ३८०
(पू०) शीतवीर्या स्थाने शतवीर्या पु० नि० ॥ ३८१(पू०) मुस्तको
स्थाने भद्रको नि० । (उ०) मुस्तो वराहो स्थाने गुन्द्रा वराहो पु०
गुन्द्री वराहो नि० । —दाह्वया स्थाने —दाह्वयः पु० नि० ॥ ३८२(पू०) जीविता— स्थाने
जीवना— नि० । (उ०) काण्डीरकं स्थाने काञ्चीरकम् पु० । गोनर्दं स्थाने गोनन्दं पु० ॥
गोपुरं प्लवम् स्थाने गोपुरप्लवम् नि० ॥ ३८३(पू०) दाशपुरं स्थाने दारपुरं नि० ॥
३८५(पू०) लयं स्थाने लवं नि० । (उ०) इष्टकापथकं स्थाने इष्टकापुष्पकं पु० ॥
३८६(पू०) सीत्यं स्थाने शैत्यं पु० । (उ०) गर्भपाकिनि स्थाने गर्भपाकिणि पु०
नि० ॥ ३८७(पू०) कलामकः स्थाने कलायकः नि० ॥ ३८८(पू०) —प्रियस्तीक्ष्ण-
शूकस्तोक्मस्त्वसौ हरित्‌ स्थाने —प्रियस्तार्क्ष्यशुकस्तोक्यस्तुसो हरित्‌ नि० ।
(उ०) मसूरः स्यात् स्थाने स्यान्मसूरः नि० ॥ ३८९(उ०) वृष्यो स्थाने सरी
पु० नि० ॥ ३९०(पू०) प्रथनो स्थाने प्रघनो नि० ॥ ३९१(पू०) वासन्तौ
हरिमन्थज—शिम्बिकौ स्थाने वासन्तःहरिमन्थज—शिम्बिकाः नि० । (उ०) तुवरक—
निगूढक—कुलीमकाः स्थाने तुवरका गुलीमक—निगूढकौ पु० ॥ ३९२(पू०) खण्डी
च स्थाने खण्डिको पु० नि० । (उ०) श्वेतशिम्बिकः स्थाने शितिबिम्बिकः
नि० ॥ ३९३(पू०) कुलत्थे स्थाने कुलित्थे पु० । तालवृन्ता स्थाने तालवृन्ते नि०
तालवृत्ता पु० । (उ०) वर्णा स्थाने वर्ण्या पु० । कुल्माषे तु स्थाने कुल्माषस्तु नि० ॥
३९४(पू०) नीवारे तु स्थाने नीवारस्तु नि० ॥ ३९५(पू०) शोधिका स्थाने शोधिता पु०
नि० । मुसटी स्थाने मुशटी नि० । सिता स्थाने शिता पु० नि० । (उ०) कोरदूषकः


;p{0234}
स्थाने कूरदूषकः पु० ॥ ३९६(उ०) जोन्नाला स्थाने जोर्णाला नि० ॥ ३९७(पू०)
उमायां क्षुमा स्थाने उमा तु क्षुमा नि० उमाऽत्र क्षुमा पु १ ॥ ३९९(उ०) असुरी
स्थाने आसुरी पु० ॥ ४००(पू०) माषादयः स्थाने माषादि तु नि० । (उ०) कणिशे
स्थाने कणिशं नि० ॥ ४०१(पू०) नाले स्थाने नालः नि० । (उ०) स्यात् पलालो
धान्यत्वचि तुषः स्थाने पलालो धान्यत्वचि तु तुषः पु० नि० ॥
