;p{0001}
;c{श्रीमदमरसिंहविरचितं}
;c{नामलिङ्गानुशासनम् ।}
;c{भट्टक्षीरस्वाम्युत्प्रेक्षितेनामरकोशोद्घाटनेन सहितम् ।}
;k{प्रथमं काण्डम्}
;c{प्रथमं काण्डम् ।}
;c{श्रीगणेशाय नमः ।}
<c>दिश्याच्छिवानि शिवयोस्तिलकायमान- 
गोरोचनारुचिललाटविलोचनं वः ।
अन्योन्यगाढपरिरम्भपीडनेन
पिण्डीभवन् बहिरिव स्फुटितोऽनुरागः ॥ १ ॥
अद्याप्यभिन्नमुद्रो योऽर्थार्थिभिरमरकोश एष बुधाः ।
उद्घाट्यते यथेच्छं गृह्णीध्वं नामरत्नानि ॥ २ ॥
प्रकृतिप्रत्ययवाक्यैर्व्यस्तसमस्तैर्निरुक्तनिगदाभ्याम् ।
इति सप्ताष्टैः पथिभिर्नाम्नां पारायणं कुर्मः ॥ ३ ॥
भग्ना अभिधानकृतो विवरीतारश्च यत्र विभ्रान्ताः ।
नामानि तानि भक्तुं गहनमहो अध्यवसिताः स्मः ॥ ४ ॥
सहजो यः समुल्लासः क्षीराब्धेः सोपि मंस्यते ।
चान्द्र इत्यत्र किं कुर्मो गतानुगतिकं जगत् ॥ ५ ॥
वस्त्वेव तन्न हि भवेत् क्रियतेऽन्यथा यत्
कश्छादयेद्दिनमणिं करसंपुटेन ।
सारेतरान्तरविचारचणान् प्रतीर्ष्यं- 
स्तेनाहमेव बत दुर्जनचक्रवर्ती ॥ ६ ॥
(किंतु) यदतिकृपणवृत्या बिभ्यतो वा परस्मा- 
दरचनममहार्थं नीरसं दूरसं वा ।
वरिवसितुमुदारान्- ढौकयामोऽतिभक्त्या
तदपि मषकवृत्त्या दूष्यते किं विदध्मः ॥ ७ ॥
जाता विश्वसृजः क्रमेण मुनिभिः संस्कारमापादिताः
शब्दाः संवसनादसाधुभिरपभ्रष्टाः स्थ भो भ्रातरः ।
वाग्देव्याद्य कृता मदेकशरणा मात्रा यतोस्मान्मया
न्याय्ये वर्मनि वर्तनाय भवतां षड् वृत्तयः कल्पिताः ॥ ८ ॥</c>


;p{0002}
<v>यस्य ज्ञानदयासिन्धोरगाधस्यानघा गुणाः ।
सेव्यतामक्षयो धीराः स श्रिये चामृताय च ॥ १ ॥</v>
<c>यस्य भगवतो ज्ञानदययोर्बोधकरुणयोः सिन्धोः समुद्रस्येव गम्भीरस्यापारस्य । अगाधस्यान्यैर- 
प्राप्तज्ञानदयावधेः । अनघा निष्पापा गुणाः क्षान्त्यादयो बोधिपक्षाः[क्ष्याः] सप्तत्रिंशत् । सः- अक्षयः- 
अक्षोभ्यो जातो मारजित्त्वादनन्तज्ञानसन्तानो वा । भो धीरा योगिनः- ध्येयं प्रति धियमीरयती[न्ती]- 
ति कृत्वा श्रिये भोगार्थं [सौख्यार्थं] आविद्यमानं मृतं मरणं यत्रेत्यमृताय मोक्षार्थं च सेव्यतामाराध्य- 
ताम् । लेशस्पृटोपि समुद्रः- अस्य विष्णोः क्षयो निवासः । अगाधोतलस्पर्शः । रत्नादिमत्त्वान्निर्मल- गुणः ।
लक्ष्म्यर्थं पीयूषार्थं च सुरैः सेवितः ॥ १ ॥</c>


<v>समाहृत्यान्यतन्त्राणि संक्षिप्तैः प्रतिसंस्कृतैः ।
संपूर्णमुच्यते वर्गैर्नामलिङ्गानुशासनम् ॥ २ ॥</v>
<c>ग्रन्थारम्भेभीप्सितसिद्धिहेतुं जिनमनुस्मृत्य श्रोतृ- 
प्रोत्साहनार्थं स्वप्रवृत्तिप्रयोजनं साभिधेयमादिवाक्येनाह । समाहृत्य संघात्य- अन्यतन्त्राण्यभिधान- 
शास्त्राणि लिङ्गानुशासनानि वा [च] संक्षिप्तैर्लघूकृतैः प्रतिसंस्कृतैः प्रत्येकं परिपाटीस्थापनादिना
कृतोत्कर्षैः संपूर्ण लक्ष्यलक्षणाभ्यां संगृह्य पूरितं, वादान्तशान्तपूर्णेति (सू०) ण्यन्तस्य निपातनात् ।
वर्गैः सजाति[तीय]समूहैः, सुखग्रहणार्थं वर्ज्यन्ते विजातीया अस्मिन्नित्यसारवर्जनाद्वा । नाम्नामभि- 
धानानां लिङ्गानां च स्त्रीपुंनपुंसकानामनुशासनं व्युत्पादकं शास्त्रमुच्यते ॥ २ ॥</c>


<v>प्रायशो रूपभेदेन साहचर्याच्च कुत्रचित् ।
स्त्रीपुंनपुंसकं ज्ञेयं तद्विशेषविधेः क्वचित् ॥ ३ ॥</v>
<c>अथ श्लोकत्रयेण परि- 
भाषां शास्त्रव्यवस्थापनार्थमाह । प्रायशो बाहुल्येन क्वापि चेत्यर्थः । रूपस्या[स्ये]बन्तादेर्विभक्त्य- 
लुगादेः- अम्- भावादेश्चाकारस्य भेदेन विशेषेण स्त्रीपुंनपुंसकानीह ज्ञेयानि, यथा- लक्ष्मीः पद्मालया पद्मा,
पिनाकोजगवं धनुः । तथा कुत्रचित्साहचर्यात्, यथा- अश्वयुगश्विनी, ब्रह्मात्मभूः सुरज्येष्ठः, वियद्विष्णुपदम् ।
अत्राश्वयुग्ब्रह्मवियन्ति साहचर्यात्स्त्रीपुनपुंसकानि । क्वचिल्लिङ्गविशेषविधानात्, यथा- द्योदियौ द्वे स्त्रियाम्,
दुन्दुभिः पुमान्, क्लीबे त्रिविष्टपम् ॥ ३ ॥</c>


<v>भेदाख्यानाय न द्वन्द्वो नैकशेषो न संकरः ।
कृतोत्र भिन्नलिङ्गानामनुक्तानां क्रमादृते ॥ ४ ॥</v>
<c>अत्रामरकोशे भिन्नलिङ्गानां प्रातिपद्येनानुक्तानां भेदमाख्यातुं
द्वन्द्वो न कृतः, परवल्लिङ्गं हि स्यान्नावयवलिङ्गम्, यथा- कुलिशं भिदुरं पविः, न तु कुलिशभिदुर- 
पवय इति । तथैकशेषो न कृतः, शिष्यमाणालिङ्गस्यैव हि प्रतीतिः स्यात्, यथा- नभः खं श्रावणो
नभाः, न तु खश्रावणौ नभसी इति । तथा संकरो न कृतः- संकरो व्यामिश्रता- साहचर्यात्तल्लिङ्गत्वं हि
स्यात्, यथा- स्तवः स्तोत्रं स्तुतिर्नुतिः, न तु स्तुतिः स्तोत्रं स्तवो नुतिरिति । एतच्च क्रमादृते यत्र
संग्रहश्लोकादौ क्रममात्रं विवक्षितं तत्रानुक्तानां भिन्नलिङ्गानां द्वन्द्वादयः कृता एव, यथा- वर्गाः पृथ्वी- 
पुरक्ष्माभृद्वनौषधिमृगादिभिः । नृब्रह्मक्षत्रविट्शूद्रैः साङ्गोपाङ्गेरिहोदिता इत्यत्र द्वन्द्वसंकरौ, भ्रात्रादा- 
वेकशेषश्च कृतः । <b>उपाध्याय</b>श्च क्रमादृत इत्यन्तर्गडु मन्वानः क्रमेणादृते परिपाट्योपादेयेत्र ग्रन्थ
इति व्यददरत् । <b>गौडो</b>पीत्थम्बुद्ध्वा यथात्रायं संकरः कमादृतेनुक्रमं विना भिन्नलिङ्गानां न कृतः- 
अभिधानानुक्रमेणैवाभिधातुं तु कृत एव, यथा- कपर्दोस्य जटाजूटः पिनाकोजगवं धनुः, प्रमथाः स्युः
पारिषदा इति । <b>मालाकारो</b> हि स्त्रीलिङ्गादीन् प्रकरणैर्निरदिक्षत् । <b>श्रीभोज</b>स्त्वन्यथा व्याख्यत्- 
यथैते द्वन्द्वैकशेषसंकराः क्रमादृते पर्यायनिर्देशं विना भिन्नलिङ्गा यद्युक्ता न स्युस्तदा न कृताः, पर्याय- 
निर्देशं विना तूक्तानां कृता एव, यथा- विद्याधराप्सरोयक्षरक्षोगन्धर्वकिन्नराः, तथा, पुत्रौ पुत्रश्च दुहिता च,
तथा नानार्थे- संज्ञा स्याच्चेतना नाम हस्ताद्यैश्चार्थसूचनेति ॥ ४ ॥</c>


;p{0003}
<v>त्रिलिङ्ग्यां त्रिष्विति पदं मिथुने तु द्वयोरिति ।
निषिद्धलिङ्गं शेषार्थं त्वन्ताथादि न पूर्वभाक् ॥ ५ ॥</v>
<c>यत्र लिङ्गत्रयसमाहारस्तत्र त्रिष्विति
पदं प्रयोज्यमिति परिभाष्यते, यथा- त्रिषु स्फुलिङ्गोग्निकणः । तथा मिथुने स्त्रीपुंसलिङ्गे द्वयोरिति
पदं ज्ञेयम्, यथा- वह्नेर्द्वयोर्ज्वालकीलौ । तथा निषिद्धं लिङ्गं यत्र तच्छेषार्थं निषिद्धाल्लिङ्गादवशिष्टं लिड्गं
ज्ञेयं, विशेषनिषेधे शेषाभ्यनुज्ञानात्, यथा- व्योमयानं विमानोस्त्रीति, स्त्रीलिङ्गे निषिद्धे विमानस्य पुंन-
पुंसकविधिः । तथा तुशब्दोन्ते यस्य तत्त्वन्तमथशब्द आदिर्यस्य तदथादि च पूर्वं न भजते- अग्रिमेण
संबध्यत इत्यर्थः । न्यायसिद्धं चैतत्- तुना पूर्वस्माद्विशेषद्योतनात्- अथशब्देन चार्थान्तरारम्भात्, यथा-
पुलोमजा शचीन्द्राणी नगरी त्वमरावती, नित्यानवरताजस्रमप्यथातिशयो भर इति । भ्रान्तिस्थानविषयं
चैतत् ॥ ५ ॥</c>


<v>स्वरव्ययं स्वर्गनाकत्रिदिवत्रिदशालयाः ।
सुरलोको घोदिवौ द्वे स्त्रियां क्लीबे त्रिविष्टपम् ॥ ६ ॥</v>
<c>स्वर्गे परे च लोके स्वरिति वक्ष्यमाणत्वेपीह प्रचुरप्रयोगार्थं स्वःशब्दोपादानं, वक्ष्यति च
भूरिप्रयोगा ये येषु पर्यायेष्वपि तेषु ते । अव्ययमित्यलिड्गत्वार्थम् । सुष्ठु- अर्ज्यते स्वर्गः, घञ् । नास्त्यकं
दुःखमत्र नाकः, नाविद्यमानविरिञ्चो वा, नभ्राणनपादिति (सू०) नञ् प्रकृत्या । तृतीया द्यौर्लोकस्त्रि-
दिवः- वृत्तिविषये दिवौकसवद्दिवशब्दोप्यस्ति, दीव्यत्यन्यत्रेति घञर्थेकविधानम् (वा०), पूरणार्थाधिक्यं
च वृत्तौ त्रिभागवत् । त्रयाणां ब्रह्मादीनां द्यौरित्येके । त्रिदशालयादयः सुरसदनाद्युपलक्षणम्, एवं
यौगिकेषु सर्वत्रोन्नेयम् । द्योशब्दोप्योकारान्तोस्ति, भाष्ये गोतो णित् (सू०) इत्यत्र- ओतो णिदिति
(वा०) न्यासान्तराम्नानात् । दीव्यन्त्यस्यां द्यौः, दिवेः क्विप् । तृतीयं विष्टपं त्रिविष्टपं भूर्भुवःस्वरिति
श्रुतेः । त्रिपिष्टपमिति <b>प्राच्याः</b>, प्रायेण ह्येते पवौ शसौ च व्यत्यस्य पठन्ति । गौर्नानार्थे । ऊर्वलोकाद्या
अप्यूह्याः ॥ ६ ॥</c>


<v>अमरा निर्जरा देवास्त्रिदशा विबुधाः सुराः ।
सुपर्वाणः सुमनसस्त्रिदिवेशा दिवौकसः ॥ ७ ॥</v>
<c>न म्रियन्त इत्यमराः । निष्कान्ता जराया निर्जराः । दीव्यन्तीति देवाः, देवसेवमेषा-
दयः पचादिषु द्रष्टव्या इति- इगुपधेति (सू०) को नास्ति । त्रिर्दश परिमाणमेषां त्रिदशाः, संख्यया-
व्ययेति (सू०) बहुव्रीहिः, बहुव्रीहौ संख्येये डजबहुगणात् (सू०) इति डच् समासान्तः, त्रयस्त्रिंशद्वै देवाः
सोमपा इति श्रुतेः । तिस्रो दशा वयोवस्था येषामिति <b>गौडः</b> । विबुध्यन्ते विबुधाः । सुरन्ति सुराः,
सुर- ऐश्वर्ये- कः, सुरा- एषामस्तीति वा, अर्शआदिभ्योऽच् (सू०), यतोब्धिजाता सुरा तैः पीता,
सुष्ठु राजन्ते वा । शोभनं पर्व चरितमेषां सुपर्वाणः । सुष्ठु मन्यन्ते सुमनसः, असुन् । दिवि- ओको
निवास एषां दिवौकसः, द्युसमानार्थो दिवशब्दोस्ति, पृषोदरादित्वात् (सू०) वा सिद्धिः ॥ ७ ॥</c>


<v>आदितेया दिविषदो लेखा अदितिनन्दनाः ।
आदित्या ऋभवोस्वप्ना अमर्त्या अमृतान्धसः ॥ ८ ॥</v>
<c>अदित्या अपत्यान्यादितेयाः, कृदिकारादक्तिनः (ग०) इति ङ्यन्तात्- स्त्रीभ्यो ढक् (सू०) । इदन्तात्तु
दित्यदित्यादित्येति (सू०) ण्ये- आदित्याः । एवं दैत्यदेतेयाः । दिवि सीदन्तीति दिविषदः, सत्सू-
द्विषेति (सू०) क्विप्, हलदन्तात्सप्तम्याः (सू०), हृद्द्युभ्यां च (वा०) इत्यलुक्, सुषामादित्वात्
(सू०) षत्वम् । पक्षे द्युसदः । लिख्यन्ते चित्रादौ ध्यानार्थं लेखाः । इय्रति ऋभवः । ऋशब्दोऽदि-
तिवाची ततो भवन्तीति <b>गौडः</b>, डुप्रकरणे मितद्र्वादिभ्य उपसंख्यानात् (वा०) । नास्ति स्वप्न
एषामस्वप्नाः । न म्रियन्ते- अमर्त्याः, हसिमृग्रितितन् (उ०), स्वार्थे यत् । अमृतमन्धोन्नमेषाममृता-
न्धसः ॥ ८ ॥</c>


;p{0004}
<v>बर्हिर्मुखाः क्रतुभुजो गीर्वाणा दानवारयः ।
वृन्दारका दैवतानि पुंसि वा देवताः स्त्रियाम् ॥ ९ ॥</v>
<c>बर्हिरग्निर्मुखमेषां बहिर्मुखाः । गीरेव निग्रहानुग्रहसमर्थो वाणोस्त्रमेषां गीर्वाणाः ।
प्रशस्तं वृन्दमस्त्येषां वृन्दारकाः, शृङ्गवृन्दाभ्यामारकन् वक्तव्यः (वा०) । देव एव देवता, देवात्तल्
(सू०), स्वार्थिकाः प्रकृतितो लिङ्गवचनान्यतिवर्तन्तेपि । देवतैव दैवतं, प्रज्ञादित्वात् (सू०)
स्वार्थे- अण्, विशेषविधेः पुंस्त्वं रूपभेदात् क्लीबत्वं तच्च प्रचुरप्रयोगम् ॥ ९ ॥</c>


<v>आदित्यविश्ववसवस्तुषिताभास्वरानिलाः ।
महाराजिकसाध्याश्च रुद्राश्च गणदेवताः ॥ १० ॥</v>
<c>एते द्वादशत्वादिना संघेन
युक्ता गणदेवताः, संघचारिणो बहुवचनान्ता वा । एकत्वं तु समुदायेष्वपि वृत्ताः शब्दा अवयवेष्वपि
वर्तन्त इति । द्वादशादित्याः । त्रयोदश विश्वेदेवाः, श्राद्धाग्रे विशन्तीति । अष्टौ वसवः, वसन्तीति ।
षट्त्रिंशत्तुषिताः, तुष्यन्तीति । चतुःषष्टिराभास्वराः, आभासन्त इति, स्थेशभासेति (सू०) वरच् ।
एकोनपञ्चाशदनिलाः । षट्त्रिंशद् द्वे शते महाराजिकाः, महाराजशब्दोस्त्येषामिति । सास्य देवता (सू०)
इति माहाराजिका इत्येके, महाराजप्रोष्ठपदाट्ठञ् (सू०) । द्वादश साध्याः, साध्यन्त आराध्यन्त इति ।
एकादश रुद्राः । तुषिताद्या बौद्धपातञ्जलपुराणादौ दृष्टाः ॥ १० ॥</c>


<v>विद्याधराप्सरोयक्षरक्षोगन्धर्वकिनराः ।
पिशाचो गुह्यकः सिद्धो भूतोमी देवयोनयः ॥ ११ ॥</v>
<c>देवा योनिरुत्पत्तिस्थानमेषां,
देवांशा इत्यर्थः, देववददृष्टसंहतेभ्यः परमाणुभ्यः सद्यो जायन्ते वा । नागा अप्येवम् । तथा च द्वितीय-
मर्धं- सिद्धगुह्यकभूता हि पिशाचा देवयोनय इति भागुरिः पपाठ । विद्याधरा जीमूतवा-
हनादयः, खड्गगुटिकाञ्जनादिविद्याधारिणश्च । अप्सु सरन्त्यप्सरसो देवयोषितः- रम्भादयः ।
यक्षाः कुबेरादय ऋद्धीश्वराः । रक्षांसि मायविनो लङ्काधिवासिनः । गन्धर्वास्तुम्बुरुप्रभृतयो
देवगायनाः । किंनरा अश्वादिमुखाः शृङ्गारिणः । पिशाचाः पिशिताशास्तामसाः स्वयं निर्मांसाः ।
गुह्यका निधिपाला मणिभद्रादयः, गूहन्तीति । सिद्धाः, सिध्यन्तीति, प्राप्ताष्टगुणैश्वर्या विश्वावसु-
प्रभृतयः । भवन्तीति भूता बालग्रहादयो हिंस्रा रुद्रानुचरा वा, यतोसौ भूतपतिः ॥ ११ ॥</c>


<v>असुरा दैत्यदैतेयदनुजेन्द्रारिदानवाः ।
शुक्रशिष्या दितिसुताः पूर्वदेवाः सुरद्विषः ॥ १२ ॥</v>
<c>असुराः सुराया अपानात्, सुरविरुद्धा वानर्थवत्, अस्यन्ति देवानिति वा । दितिर्दनुश्चासुर-
मातरौ, अनया जातत्वाद्दैतेया इति, अदित्या आदितेयवत्सिद्धम् । अनयाद्देवत्वाद् भ्रष्टा इति पूर्वदेवाः ।
सुरान्द्विषन्तीति सुरद्विषः, सत्सूद्विषेति (सू०) क्विप् ॥ १२ ॥</c>


<v>सर्वज्ञः सुगतो बुद्धो धर्मराजस्तथागतः ।
समन्तभद्रो भगवान् मारजिल्लोकजिज्जिनः ॥ १३ ॥</v>
<c>सर्वे गत्यर्था ज्ञानार्था इति सुगतः
शोभनज्ञानः । तथागतः सत्यज्ञानः, तथेति सत्यार्थे वितथवत् ।
बुध्यते बुद्धः । धर्मः सत्त्वोद्धरणा-
दिस्तेन राजते धर्मराजः, धर्मस्य राजा वा । संपूर्णान्तं निष्पन्नं भद्रमस्य समन्तभद्रः । ऐश्वर्यस्य सम-
ग्रस्य धर्मस्य यशसः श्रियः । वैराग्यस्याथ मोक्षस्य षण्णां भग इति स्मृतः ॥ तद्वान् । मारान् काम-
क्रोधादीञ्जयति मारजित् । बौद्धास्तु स्कन्धमारः क्लेशमारो मृत्युमारो देवपुत्रमारश्चेति चतुरो मारानाहुः ।
लोकाञ्जयति तपसा लोकजित् । जयति भवं जिनाति वा जिनः ॥ १३ ॥</c>


;p{0005}
<v>षडभिज्ञो दशबलोद्वयवादी विनायकः ।
मुनीन्द्रः श्रीधनः शास्ता मुनिः शाक्यमुनिस्तु यः ॥ १४ ॥</v>
दिव्यं चक्षुर्दिव्यं श्रोतं
पूर्वनिवासानुस्मृतिः परचित्तज्ञानमास्रवक्षय ऋद्धिश्चेति षडभिज्ञा अस्य सन्तीति । दानक्षान्तिशीलवीर्य-
ध्यानशान्तिबलोपायप्रणिधानज्ञानानि दश बलान्यस्येति । अद्वयं विज्ञानाद्वैतं वदत्यवश्यमद्वयवादी ।
विनयति शास्तीति विनायकः । मन्यते मुनिः, मनेरुच्च (उ०), तेषामिन्द्रः । मुनिस्तु भीमवत्, सन्ति 
पदेषु पदैकदेशा इति । श्रिया योगविभूत्या घनो निविडः, श्रिया घन इव वर्षिता वा । शास्ति विनयति 
विनेयाञ्शास्ता, तृन्तृचौशंसिक्षदादिभ्यः संज्ञायां चानिटौ (उ०) । तापी च ॥ १४ ॥


<v>स शाक्यसिंहः सर्वार्थसिद्धः शौद्धोदनिश्च सः ।
गौतमश्चार्कबन्धुश्च मायादेवीसुतश्च सः ॥ १५ ॥</v>
यस्तु शकेषु 
जातः शाक्यमुनिर्बुद्धावतारः- शकोभिजनोस्येति, शण्डिकादिभ्योञ्यः (सू०) स शाक्यः सिंह इव 
शाक्यसिंहः, उपमितं व्याघ्रादिभिः (सू०) इति समासः । शाक्योपि भीमवत् । सर्वार्थेषु सिद्धो 
निष्पन्नः । अत एव सिद्धार्थः, यच्छाश्वतः- सिद्धार्थौ बुद्धसर्षपौ । शुद्धोदनस्य राज्ञोपत्यं 
शौद्धोदनिः, शकन्ध्वादित्वात् (वा०) पररूपम् । गौतमो गोतमगोत्रावतारात् । अर्कबन्धुः सूर्यवंश्यत्वात् ।
मायादेवी शुद्धोदनस्य राज्ञो भार्या तस्याः सुतः स इति । इत्यागमोक्तावतारभेदात्पृथङ् नामानि ।
[ सर्वज्ञो वीतरागोर्हन् केवली तीर्थकृज्जिनस्त्रिकालविदाद्या ऊह्याः ] ॥ १५ ॥


<v>ब्रह्मात्मभूः सुरज्येष्ठः परमेष्ठी पितामहः ।
हिरण्यगर्भो लोकेशः स्वयंभूश्चतुराननः ॥ १६ ॥</v>
<c>बृंहति ब्रह्मा । आत्मना 
भवत्यात्मभूः । अत एव स्वयंभूशब्दे लब्धे स्वभूनिवृत्त्यर्थं वचः । एवं सर्वत्रोन्नेयम् । परमे पदे तिष्ठतीति 
परमेष्ठी, परमेस्थःकिदिति (उ०) इनिः, तत्पुरुषेकृतीति (सू०) सप्तम्या अलुक्, स्थास्थिन्स्थॄणां 
वक्तव्यात् (वा०) षत्वम् । पितॄणामपि पिता पितामहः, पितृव्यमातुलमातामहपितामहाः (सू०) 
इति साधुः । हिरण्यं गर्भेस्य हिरण्यगर्भः, हिरण्यस्य गर्भो वा ब्रह्माण्डप्रभवत्वात् । भूरादीन् सप्त लोका-
नीष्ट इति लोकेशः ॥ १६ ॥</c>


<v>धाताब्जयोनिर्द्रुहिणो विरिञ्चः कमलासनः ।
स्रष्टा प्रजापतिर्वेधा विधाता विश्वसृड् विधिः ॥ १७ ॥</v>
<c>धाता विधाता कर्ता, वेरर्थो धातुनैवोक्तः- उपसर्गाणां द्योतकत्वात् । द्रुह्य-
त्यसुरेभ्यो द्रुहिणः । विरिङ्क्ते सूते विरिञ्चः, विभिर्हंसै रिच्यते- उह्यते वा, विरिञ्चिरिति प्राच्याः ।
विदधाति सृजति विश्वमिति वेधाः, विधति सृजति वेधाः, विध विधानेऽसुन्, विधाञोवेधचेतिवा (उ०) ।
विश्वं सृजति विश्वसृट्, वश्चभ्रस्जसृजेति (सू०) षः, झलां जशोन्ते (सू०) । विधत्ते विधिः, उपसर्गे घोः 
किः (सू०) । शतधृतिशतानन्दौ च । स्थविरो देश्याम् ॥ १७ ॥</c>


<v>विष्णुर्नारायणः कृष्णो वैकुण्ठो विष्टरश्रवाः ।
दामोदरो हृषीकेशः केशवो माधवः स्वभूः ॥ १८ ॥</v>
वेवेष्टि व्याप्नोति विश्वं विष्णुः, 
विषेःकिच्चेति (उ०) नुः । नरस्यापत्यं नारायणः, नडादिभ्यः फक् (सू०) । नाराः सलिलं नारमम्मयं 
नरसमूहो वायनमस्य, आपो नारा इति प्रोक्ता इति स्मृतेः । तथा नराज्जातानि भूतानि नाराणीति तेषा-
मयनं मार्गः । कृष्णो वर्णेन कर्षति वारीन् । विकुण्ठस्यापत्यं वैकुण्ठः, विकुण्ठितसैंहादिवत्रो वा संहिता-
दिषु तथा दर्शनात् । विष्टर इव श्रवसी कर्णावस्य विष्टरश्रवाः, विष्टराकृतिर्जटा श्रवोभ्यां निर्गतास्यति वा, अथवा 
विष्टरेश्वत्थतरौ श्रूयते वा । दाम- उदरे यस्य स दामोदरः, बाल्ये हि चापलाद्दाम्ना बद्धोभूत् । हृषीकाणामि-
न्द्रियाणामीशो वशित्वाद् हृषीकेशः । प्रशस्ताः केशा विद्यन्तेस्य- यदि वा केशिनमसुरं हतवान्- 
केशवः, केशाद्वोन्यतरस्याम् (सू०) । माया लक्ष्म्या धवो भर्ता माधवः, मधोरपत्यं वा ।
स्वभूः स्वतो भवतीति ॥ १८ ॥


;p{0006}
<v>दैत्यारिः पुण्डरीकाक्षो गोविन्दो गरुडध्वजः ।
पीताम्बरोच्युतः शार्ङ्गी विष्वक्सेनो जनार्दनः ॥ १९ ॥</v>
<c>पुण्डरीके इवाक्षिणी अस्य पुण्डरीकाक्षः, बहुव्रीहौ सक्थ्यक्ष्णोः 
स्वाङ्गादिति (सू०) षच्, प्रसन्नलोचन इत्यर्थः । गां भुवं विन्दतीति गोविन्दः, वराह-
रूपेण गोः पृथिव्या उद्धर्ता, तद्वत् गोवर्धनाचलोद्धाराद् गवां त्राता, अनुपसर्गाल्लिम्पविन्देति (सू०) शः ।
गरुडो ध्वजश्चिह्नं वाहनत्वेस्य । पीते अम्बरे वाससी अस्य । न च्यवतेच्युतः । शृङ्गस्य विकारो धनु-
रस्त्यस्य शार्ङ्गी । विष्वक्सर्वव्यापिनी सेनास्येति विष्वक्सेनः । जनानर्दयति जनार्दनः, नन्द्यादित्वाल्ल्युः
 (सू०) ॥ १९ ॥</c>


<v>उपेन्द्र इन्द्रावरजश्चक्रपाणिश्चतुर्भुजः ।
पद्मनाभो मधुरिपुर्वासुदेवस्त्रिविक्रमः ॥ २० ॥</v>
<c>इन्द्रमुपगतोनुजत्वादुपेन्द्रः । इन्द्रस्यावरं जातोनुज इन्द्रावरजः । पद्मं नाभावस्य पद्म-
नाभः, अच्प्रत्यन्ववेति (सू०) प्राङ्निर्देशादच् । मधुनाम्नोमुरस्य रिपुर्मधुरिपुः । वसुदेवस्यापत्यं 
वासुदेवः, जगत्यां सर्वहृदये वसतीति वासुः- कल्पान्ते दीव्यतीति देवः, वासुश्चासौ देवश्व वासुदेवः । 
त्रयो विक्रमा अस्य त्रिविक्रमः, त्रिषु लोकेषु वा विक्रमः पादन्यासोस्य ॥ २० ॥</c>


<v>देवकीनन्दनः शौरिः श्रीपतिः पुरुषोत्तमः ।
वनमाली बलिध्वंसी कंसारातिरधोक्षजः ॥ २१ ॥</v>
<c>शूरस्यापत्यं शौरिः । 
पुरुषेषूत्तमः पुरुषोत्तम इति सप्तमीतत्पुरुषः, न निर्धारणे (सू०) इति षष्ठीसमासनिषेधात्, कर्मधारये 
च सन्महत्परमोत्तमेति (सू०) उत्तमपुरुष इति स्यात् । पुष्पफलपल्लवान्विता वनमालास्यास्तीति वन-
माली, व्रीह्यादित्वादिनिः (सू०) । बलिं ध्वंसते बलिध्वंसी, सुप्यजातौ णिनिस्ताच्छील्ये (सू०) । 
अधः कृत्वाक्षाणीन्द्रियाणि जातोधोक्षजः, अधोक्षाणां जितेन्द्रियाणां वा जायते प्रत्यक्षीभवति, अक्षजं 
ज्ञानमधोस्य वा ॥ २१ ॥</c>


<v>विश्वंभरः कैटभजिद्विधुः श्रीवत्सलाञ्छनः ।
वसुदेवोस्य जनकः स एवानकदुन्दुभिः ॥ २२ ॥</v>
<c>विश्वं विभाति विश्वंभरः, संज्ञायां भृतयुजीति (सू०) खच् । मधुकैटभाव-
सुरो जितवान् । विधत्ते विधुः । श्रीवत्साख्यो रोमावर्तो वक्षसि लाञ्छनमस्य श्रीवत्सलाञ्छनः । गदा-
ग्रजो दाशार्हो मुञ्जकेशोधिशायी पुराणपुरुषो बभ्रुरित्याद्यूह्यम् । हरौ जाते ह्यानका दुन्दुभयश्चास्य नेदुः, 
अनकदुन्दुभो वसुदेवस्य पितेत्येके ॥ २२ ॥</c>


<v>बलभद्रः प्रलम्बघ्नो बलदेवोच्युताग्रजः ।
रेवतीरमणो रामः कामपालो हलायुधः ॥ २३ ॥</v>
<c>बलेन भद्रो बलभद्रः, बलस्त्वनुनिष्पादिन्यायेन भीमवत् । 
प्रलम्बं नाम्नासुरं हतवान् प्रलम्बघ्नः, अमनुष्यकर्तृके च (सू०) इति टक् । [रेवतीं रमयतीति, 
नन्दादित्वात् (सू०) ल्युः] । रामः सिताङ्गत्वात् । कामान् पालयति कामं स्मरं वाग्रजत्वात्कामपालः 
॥ २३ ॥</c>


<v>नीलाम्बरो रौहिणेयस्तालाङ्को मुसली हली ।
संकर्षणः सीरपाणिः कालिन्दीभेदनो बलः ॥ २४ ॥</v>
<c>रोहिण्या अपत्यं रौहिणेयः, शुभ्रादित्वात् (सू०) ढक् । तालवृक्षोङ्को ध्वजोस्य तालाङ्कः । 
संकर्षति संहारमूर्तित्वात्संकर्षणः, नन्दादित्वाल्ल्युः (सू०) । कालिन्द्या यमुनाया भेदनो हलेनाकर्षणात् । 
सात्वतोपि । [एककुण्डलोनन्त इत्याद्यूह्यम् ] ॥ २४ ॥</c>


;p{0007}
<v>मदनो मन्मथो मारः प्रद्युम्नो मीनकेतनः ।
कन्दर्पो दर्पकोनङ्गः कामः पञ्चशरः स्मरः ॥ २५ ॥</v>
<c>मदयति मदनः, ल्युः । मननं मत्- चेतना, 
अनुदात्तोपदेशवनतीति (सू०) अनुनासिकलोपे तुक्, मतो मनसो मथः[मथ्नातीति] मन्मथः । 
म्रियन्तेनेन मारः । प्रकृष्टं द्युम्नं बलमस्य प्रद्युम्नः । मीनः केतनं ध्वजोस्य मीनकेतनः, मीनो जलघरोप-
लक्षणम् । कमव्ययं कुत्सायाम्, कं दर्पोस्य कंदर्पः के दर्पयति वा । दर्पयतीति दर्पकः । न विद्यतेङ्ग-
मस्येत्यनङ्गः, ईश्वरदग्धदेहत्वात् । कामयतेनेन कामः, कामोस्त्यस्य वा, अर्शआदित्वात् (सू०) । 
[पञ्च शरा अस्येति पञ्चशरः, उन्मादनं शोचनं च तथा संमोहनं विदुः । शोषणं मरणं चैव पञ्च बाणा 
मनोभुवः ॥ मदनोन्मादनश्चैव मोहनः शोषणस्तथा । संदीपनः समाख्याताः पञ्च बाणा इमे स्मृताः ॥] 
स्मरन्यनेनेति स्मरः, पुंसि संज्ञायां घः प्रायेण (सू०) ॥ २५ ॥</c>


<v>शम्बरारिर्मनसिजः कुसुमेषुरनन्यजः ।
पुष्पधन्वा रतिपतिर्मकरध्वज आत्मभूः ॥ २६ ॥</v>
<c>शम्बरोसुरभेदस्तस्यारिः शम्बरारिः । मनसि 
जायते मनसिजः, डः, हलदन्तात्सप्तम्याः (सू०) अलुक् । न मनसोन्यस्माज्जायतेनन्यजः । पुष्पाणि 
धनुरस्य पुष्पधन्वा, वा संज्ञायां (सू०) इत्यनङ् । आत्मना भवत्यात्मभूः, यद्भागुरिः- शम्बरारिः 
स्मरः स्वजः । हृच्छयश्चैत्रसखः शृङ्गारयोनिः पुष्पकेतुश्च ॥ २६ ॥</c>


<v>ब्रह्मसूर्ऋष्यकेतुः स्यादनिरुद्ध उषापतिः ।
लक्ष्मीः पद्मालया पद्मा कमला श्रीर्हरिप्रिया ॥ २७ ॥</v>
<c>ब्रह्म ज्ञानं सूयते ब्रह्मसूः । ऋष्य-
नामा मृगः केतुरस्य (ऋष्यकेतुः) । उषा बाणदुहिता (तस्याः पतिः) । बलादयो हरेर्भ्रातृपुत्रपौत्राः,
यद्भागुरिः- ब्रह्मसूरृष्यकेतुश्च विष्वक्सेनात्मजात्मजः । संहितासु त्वेकं ब्रह्म वासुदेवसंकर्षणप्रद्युम्रा-
निरुद्धाख्यया चतुर्व्यूहात्मकमाहुः । विश्वकेतुरित्यपपाठः । लक्ष्यते लक्ष्मीः, लक्षेर्मुट्च (उ०) इतीप्रत्ययान्तः, 
अत एव ङ्यन्तत्वाभावाद्, हल्ङ्याब्यो दीर्घात्सुतीति (सू०) सुलोपाभावः । पद्मं विद्यतेस्याः पद्मा, अर्श-
आदित्वादच् ( स०) । एवं कमला । श्रयतीति श्रीः, क्विब्वचिप्रच्छिश्रि (उ०) इत्यादिना क्विब्दीर्घौ । 
मा रमा अब्धिजा- इन्दिरेत्याद्यूह्यम् ॥ २७ ॥</c>


<v>शंखो लक्ष्मीपतेः पाञ्चजन्यश्चक्रं सुदर्शनः ।
कौमोदकी गदा खड्गो नन्दकः कौस्तुभो मणिः ॥ २८ ॥</v>
<c>पञ्चजने पाताले भवः पाञ्चजन्यः, बहिर्देवपञ्चजनेभ्यश्चेति 
वक्तव्यात् (वा०) ञ्यः । लक्ष्मीपतेरिति शेषः । सुखेन दृश्यते (सुदर्शनः), भाषायां शासियुधीति (वा०) 
युच् । सुदर्शनः पुंसि लोकाश्रयत्वाल्लिङ्गस्य, यथा- बन्धुरेष जगतां सुदर्शनः (शिशु०) । विष्णुः 
कुमोदकः शौरिरिति दुर्गपाठात्, कुमोदकस्येयं कौमोदकी लक्ष्मीपतेर्गदा । संहितासु मेण्ठादौ कोपो-
दकीति पाठः, कूपोदकाज्जातेत्याम्नायात् । नन्दयतीति नन्दकः । कुं भुवं स्तुभ्नाति व्याप्नोति कुस्तुभोब्धि-
स्तस्यायं कौस्तुभः ॥ २८ ॥</c>


<v>गरुत्मान् गरुडस्तार्क्ष्यो वैनतेयः खगेश्वरः ।
नागान्तको विष्णुरथः सुपर्णः पन्नगाशनः ॥ २९ ॥</v>
<c>गरुतः पक्षाः सन्त्यस्य गरुत्मान्, झयः (सू०) इति वत्वं यवादिपाठान्नास्ति । 
गरुद्भिर्डयते गरुडः, पृषोदरादिरित्वाल्लुक् (सू०), गिरति नागान्वा । तृक्षस्यापत्यं तार्क्ष्यः, गर्गादित्वाद्यञ् 
(सू०) । विनताया अपत्यं वैनतेयः, स्त्रीभ्यो ढक् (सू०) । सुपर्णो हेमपक्षत्वात् ॥ २९ ॥</c>


<v>शंभुरीशः पशुपतिः शिवः शूली महेश्वरः ।
ईश्वरः शर्व ईशानः शंकरश्चन्द्रशेखरः ॥ ३० ॥</v>
<c>शं भवत्यस्मा-
च्छम्भुः, मितद्र्वादित्वाद् (वा०) डुः । ईष्टे- ईशः । पशूनां सुरनरतिरश्चां पतिः । शिवः श्रेयस्करत्वात् । 
ईष्टे- ईश्वरः, ताच्छील्ये स्थेज्ञभासति (सू०) वरच् । महेश्वरो महोदधिवदूढः । शृणाति हिनस्ति शर्वः । 
ईशानः, ताच्छील्ये चानश् (सू०) शंकरः, कृञो हेत्विति (सू०) टः ॥ ३० ॥</c>


;p{0008}
<v>भूतेशः खण्डपरशुर्गिरीशो गिरिशो मृडः ।
मृत्युंजयः कृत्तिवासाः पिनाकी प्रमथाधिपः ॥ ३१ ॥</v>
<c>गिरिं श्यति- उपभोगेन 
तनूकरोति गिरिशः, गिरिर्वास्यास्तीति, लोमादित्वाच्छः (सू०), गिरौ शेते वा गिरिशः, गिरौ डश्छन्दसि 
(वा०), लोके त्वाशुशुक्षणिवत् । मृडति सुखयति मृडः । मृत्युं जयति मृत्युंजयः, संज्ञायां भृतृवृजीति 
(सू०) खच् । कृत्तिश्चर्म वासोस्य कृत्तिवासाः ॥ ३१ ॥</c>


<v>उग्रः कपर्दी श्रीकण्ठः शितिकण्ठः कपालभृत् ।
वामदेवो महादेवो विरूपाक्षस्त्रिलोचनः ॥ ३२ ॥</v>
<c>उच्यति क्रुधा समवैति- उग्रो रौद्रत्वात् । श्रीः 
शोभा कण्ठेस्य श्रीकण्ठः । नीलगलत्वाच्छितिर्नीलः कण्ठोस्य शितिकण्ठः । वामः श्रेष्ठो देवः, संसारे 
वामत्वाद्वा । विरूपाणि त्रित्वादक्षीण्यस्य विरूपाक्षः, बहुव्रीहौ सक्थ्यक्ष्णोः स्वाङ्गात् (सू०) षच् ॥ ३२ ॥</c>


<v>कृशानुरेताः सर्वज्ञो धूर्जटिर्नीललोहितः ।
हरः स्मरहरो भर्गस्त्र्यम्बकस्त्रिपुरान्तकः ॥ ३३ ॥</v>
<c>कृशानौ रेतोस्य कृशानुरेताः, देव्या सोढुमशक्यत्वादग्नौ हि क्षिप्त रेतः, अत एव पावकिः कुमारः । धूर्गड्गा 
जटास्वस्य धूर्जटिरिति निरुक्तम् । नीलः कण्ठे लोहितश्च के शेतो नीललोहित इति पुराणम् । हरत्यघं 
हरः, हरतेः- अच् । स्मरं हरति स्मरहरः, हरतेरनुद्यमने (सू०) अच् । बिभर्ति भर्गः, भृज्ज्यन्तेनेन काम-
कालादयो वा । त्रीण्यम्बकान्यस्य त्र्यम्बकः, त्रयाणां लोकानामम्बकः पितेत्यागमः, द्यौर्भूमिरापस्ति-
स्रोम्बा अस्येति वा । (त्रिपुरान्तकः) त्रिपुरिति भाष्यदर्शनेपि लोकाश्रयत्वात्त्रिपुरं पात्रादौ (पात्रा-
द्यन्तस्यन) ॥ ३३ ॥</c>


<v>गङ्गाधरोन्धकरिपुः क्रतुध्वंसी वृषध्वजः ।
व्योमकेशो भवो भीमः स्थाणू रुद्र उमापतिः ॥ ३४ ॥</v>
<c>गङ्गाया धरश्चक्रधरादिवत्, अन्यथा कर्मण्यण् (सू०), संज्ञायां भृतॄवृजीति 
(सू०) खच्- वा स्यात् । अन्धको नामासुरस्तस्य रिपुः । क्रतुं दक्षयज्ञं ध्वंसतेवश्यं क्रतुध्वंसी । व्योम 
द्यौः के मूर्ध्नि शेतेस्य व्योमकेशः, शीर्ष्णो द्यौः समवर्ततेति श्रुतेः, गङ्गां धारयितुं व्योमव्यापिनोस्य केशा 
वा व्योमकेशः । भवत्यस्माद्विश्वं भवः । बिभ्यत्यस्माद् भीमः, भीमादयोपादाने (सू०) । तिष्ठतीति 
स्थाणुः । रोदनाद्रुद्रः, सोरोदीद्यदरोदीत्तद्रस्य रुद्रत्वमिति श्रुतेः, रोदयत्यरिस्त्रीर्वा, रोदेर्णिलुक्च (उ०) । 
अहिर्बुघ्नोष्टमूर्तिश्च [महानादो] गजासुरारिश्च । महानटो देश्याम् । शिपिविष्टो वृषाकपिर्भैरवो नानार्थे 
॥ ३४ ॥</c>


<v>कपर्दोस्य जटाजूटः पिनाकोजगवं धनुः ।
प्रमथाः स्युः पारिषदा ब्रह्माण्याद्यास्तु मातरः ॥ ३५ ॥</v>
<c>ईश्वरस्य जटाजूटः कपर्दनामा, कं शिरः पिपर्ति कपर्दः, औणादिको दः । अस्य धनुः, पिनह्यते 
पिनाकः, शूलार्थोप्यनेकार्थेषु वक्ष्यते । अजगवे विप्रतिपत्तिर्गम्यते, गाण्ङ्यजकात्संज्ञायां (सू०) इति 
मत्वर्थे वे- अजकवमिति साध्यम् । अथाजगवोस्थिविकारस्तदाणि वृद्धिः स्यात्, यत्कात्यः- धनुर्वद-
न्त्याजगवं पिनाकिकरगोचरम् । प्राच्यास्तु, गाण्ङ्यजगादिति पेठुः । अजगवं धनुः प्रोक्तमिति तु पा-
श्चात्या अपि । प्रमथ्नन्ति प्रमथाः, अच् । परिषदि साधवः पारिषदाः, भक्ताण्णः (सू०) इति प्रकृते 
परिषदो ण्य इति (सू०) योगविभागाद् णः । संघाते प्रमथे गण इति गणा अपि । अस्याष्टौ परिवारत्वेन 
मान्ति वर्तन्ते मातृनाम्न्यः । ब्राह्मी माहेश्वरी चैन्द्री वाराही वैष्णवी तथा । कौमारी चर्ममुण्डा च काल-
संकर्षणीति च । ब्रह्माणीत्यानुगागमाभावाच्चैवं प्रसिद्धं नाम । कथंचिज्जातित्वात्, ब्राह्मोऽजाताविति (सू०) 
ब्राह्मीत्याद्या इत्येके पेठुः, यद्भागुरिः- ब्राह्म्याद्या मातरः स्मृताः । रेवत्यो देश्याम् ॥ ३५ ॥</c>


;p{0009}
<v>विभूतिर्भूतिरैश्वर्यमणिमादिकमष्टधा ।
उमा कात्यायनी गौरी काली हैमवतीश्वरा ॥ ३६ ॥</v>
<c>भवनं 
भूतिः । अणिमा महिमा लधिमा प्राप्तिः प्राकाम्यमीशिता वशिता- ईशस्य यत्रकामावसायितेत्यष्टधै-
श्वर्यम् ।
भूतिविभूती समानार्थे लोचनविलोचनवत् । उ मेति मात्रा तपसो निषिद्धा (कुमा०) इत्यु-
मा । कात्यशब्दाद् गर्गादिभ्यो यञ् (सू०) इति यञन्ताद् (सर्वत्र) लोहितादिकतन्तेभ्य इति ष्फः (सू०), षित्वाद् 
ङीष् कात्यायनी । हिमवतोपत्यं हैमवती । ईष्टे तच्छीला- ईश्वरा, स्थेशभासेति (सू०) वरच् । अश्नोतेराशु-
कर्मणि वरट्च (उ०) उपधाया ईत्वमितीश्वरी ॥ ३६ ॥</c>


<v>शिवा भवानी रुद्राणी शर्वाणी सर्वमङ्गला ।
अपर्णा पार्वती दुर्गा मृडानी चण्डिकाम्बिका ॥ ३७ ॥</v>
<c>शिवा स्वतः श्रेयस्करीत्वाच्छिववत्, यच्छाश्वतः- 
शिवं भद्रं शिवः शंभुः शिवा गौरी शिवाभया । पुंयोगे च शिवस्य स्त्री शिवी । भवस स्त्री भवानी, 
इन्द्रवरुणभवेति (सू०) ङीषानुकौ । एवं‌ शर्वाण्यादि । अपर्णा तपसि पर्णानामप्यनशनात् । पर्वतस्या-
पत्यं पार्वती । दुःखेन गन्तुं शक्यतेस्यां दुर्गा, सुदुरोरधिकरणे (वा०) इति डः । चण्डी कोपना, 
बह्वादित्वाद् (सू०) ङीष्, इकः केऽणः (सू०) इति ह्रस्वः । अम्बैवाम्बिका । जगन्माता- आर्या 
भैरवी सती दाक्षायणी च । गणनायिका देश्याम् ॥ ३७ ॥</c>


<v>विनायको विघ्नराजद्वैमातुरगणाधिपाः ।
अप्येकदन्तहेरम्बलम्बोदरगजाननाः ॥ ३८ ॥</v>
<c>विगतो नायको नियन्तास्य विनायकः, 
अन्येषां विजेता वा । अत एव विघ्नानां राजा विनियन्ता । द्वयोमात्रोरपत्यं द्वैमातुरः [गाङ्गेयोपि यतः], 
मातुरुत्संख्यासंभद्रपूर्वायाः (सू०) इत्यण्, अन्त्यस्योत्वं च । गुहोत्पाटितदन्तत्वादेकदन्तः । प्रत्यूषे 
हेरम्बते शब्दायते हेरम्ब इति नैरुक्ताः, देशीपदप्रायं तु मन्महे । आखुरथोपि ॥ ३८ ॥</c>


<v>कार्तिकेयो महासेनः शरजन्मा षडाननः ।
पार्वतीनन्दनः स्कन्दः सेनानीरग्निभूर्गुहः ॥ ३९ ॥</v>
<c>कृत्तिकानां 
बहुलाख्यानामपत्यम् । महती सेनास्य महासेनः । शरवणे जन्मास्य शरजन्मा । षडाननः कृत्तिकाना-
मग्निपत्नीनां षण्णां स्तनपानात् । स्कन्नं शुष्कं रेतोस्य स्कन्दत्यरीन्वा स्कन्दः । गूहते सेनां गुहः, कः 
॥ ३९ ॥</c>


<v>बाहुलेयस्तारकजिद्विशाखः शिखिवाहनः ।
षाण्मातुरः शक्तिधरः कुमारः क्रौञ्चदारणः ॥ ४० ॥</v>
<c>विशाखासु जातो विशाखः, नक्षत्राल्लुग्वहुलम् (सू०) । शिखी मयूरो वाहनमस्य शिखि-
वाहनः । षण्णां मातॄणामपत्यं षाण्मातुरः । शक्तेर्धरः शक्तिधरः, अन्यथा शक्तिंधरः शक्तिधारो वा 
स्यात् । कुमारो ब्रह्मचारित्वात्, कुत्सितो मारोस्येति वा । क्रौञ्चो गिरिस्तेन ह्यस्य कैलासमस्त्रशिक्षार्थं 
गच्छतो मार्गो रुद्धोभूत्, अतस्तं दारयति क्रौञ्चदारणः, ल्युः । स्वामी च । गाङ्गेयोपि ॥ ४० ॥</c>


<v>इन्द्रो मरुत्वान्मघवा बिडौजाः पाकशासनः ।
वृद्धश्रवाः सु-शु-नासीरः पुरुहूतः पुरंदरः ॥ ४१ ॥</v>
<c>भृङ्गी भृङ्गरिटिस्तुण्डिनन्दिनौ नन्दिकेश्वरे । कर्णमोटी तु चामुण्डा चर्ममुण्डातिचण्डि[च चर्चि-]- 
केति वक्तव्यम् । इन्द्रः परमैश्वर्ययोगात् । मरुतो देवाः सन्त्यस्य मरुत्वान्, तसौ मत्त्वर्थे (सू०) 
इति भसंज्ञायां पदकार्यं जश्त्वं नास्ति । मघः सौख्यमस्यास्तीति मघवा, श्वन्नुक्षन् (उ०) 
इत्यत्र तु निपातितस्य मघवन्नित्यस्य । पक्षे सौत्रादेशाद्दीर्घाभावान्मघवन्, मघवा 
बहुलम् (सू०) । वेवेष्टि विड् वायापकमोजोस्य विडोजाः, विट्सु वा- ओजोस्य, पृषोदरादित्वात् (सू०) 
वृद्धिः । विड भेदने वा, विडं भेदकमोजोस्य । पाकानां दितिगर्भाणां शासनः । वृद्धे श्रवसी अस्यति वृद्ध-
श्रवाः, वृद्धेभ्यः शृणोति वा । शोभना नासीरा अग्रेसरा अस्य सुनासीरः, शुः पूजायां श्वशुरवत्, शुना-
सीरयोरपत्यमित्येके । पुरु प्रभूतं हूतं यज्ञेष्वाह्वानस्येति पुरुहूतः । पुराण्यरीणां दाररयति त्रिपुरं वा पुरं-
दरः, वाचंयमपुरंरौ च (सू०) इति साधुः ॥ ४१ ॥</c>


;p{0010}
<v>जिष्णुर्लेखर्षभः शक्रः शतमन्युर्दिवस्पतिः ।
सुत्रामा गोत्रभिद्वज्री वासवो वृत्रहा वृषा ॥ ४२ ॥</v>
<c>जयनशीलो जिष्णुः, ग्लाजिस्थश्च ग्स्नुः (सू०) । 
लेखर्षभो देवश्रेष्ठः । शक्नोति शक्रः । शतं मन्यवः क्रतवोस्य शतक्रतुः । दिवः स्वर्गस्य पतिः, षष्ठ्याः 
पतिपुत्रेति (सू०) अलुकि, कस्कादित्वात् (सू०) सत्वे च दिवस्पतिः । सुष्ठु त्रायते सुत्रामा, म-
निन्, शोभनं त्राम बलं वास्य । गोत्रान् गिरीन्पक्षच्छेदाद भिन्नवान् गोत्रभित् । वस्वपत्यं वासवः । वृत्र-
बलजम्भनमुचयोसुराः । वर्षतीति वृषा, कनिन् ॥ ४२ ॥</c>


<v>वास्तोष्पतिः सुरपतिर्बलारातिः शचीपतिः ।
जम्भभेदी हरिहयः स्वाराण्नमुचिसूदनः ॥ ४३ ॥</v>
<c>वास्तोर्गृहक्षेत्रस्याधिष्ठाता वास्तोष्पतिः, 
षष्ठ्या अलुकि षत्वं, वास्तोष्पतिगृहमेधाच्छ च (सू०) इति लिङ्गात् । हरयः पिङ्गा हया अस्य 
हरिहयः । स्वः स्वर्गे राजते स्वाराट्, ढ्रलोपे पूर्वस्य दीर्घोऽणः (सू०), व्रश्चभ्रस्जेति (सू०) षः ॥ ४३ ॥</c>


<v>संक्रन्दनो दुश्च्यवनस्तुराषाण्मेघवाहनः ।
आखण्डलः सहस्राक्ष ऋभुक्षास्तस्य तु प्रिया ॥ ४४ ॥</v>
<c>संक्रन्दयति रिपुस्त्रीः संक्रन्दनः, ल्युः । दुष्टं च्यवते परदारेषु रेतस्स्रुतेर्दुश्च्यवनः, चलनशब्दार्थादिति (सू०) 
युच्, दुःखेन च्यवते रणाद्वा । तुरं त्वरितं साहयत्यभिभवत्यरीस्तुराषाट्, तुरं वेगं सहते वा, छन्दसि 
सहः (सू०) इति ण्विः, नहिवृतिवृषीति (सू०) पूर्वपदस्य दीर्घः, सहेः साडः सः (सू०) इति 
षत्वम् । मेघा वाहनमस्य, इन्द्रो हि मेघानाविश्य वर्षति, मेघ ऐरावतो वाभ्राधिष्ठातृत्वात् । आखण्डयति 
भिनत्त्यरीनाखण्डलः । ऋभून्देवान् क्षियत्यधिवसति ऋभुक्षाः, यद्वा- अर्तेर्भुक्षिनक् (उ०), पथिमथ्यृ-
भुक्षामात् (सू०) । प्राचीनबर्हिरहिहा पृतनाषाट् पुलोमजित् । उग्रधन्वा च पुराणे ॥ ४४ ॥</c>


<v>पुलोमजा शचीन्द्राणी नगरी त्वमरावती ।
हय उच्चैःश्रवाः सूतो मातलिर्नन्दनं वनम् ॥ ४५ ॥</v>
<c>पुलोम्नो 
मुनेर्जाता, अत एव पौलोमी । शचते शची, शच श्वच गतौ । इन्द्रस्य स्त्रीन्द्राणी, इन्द्रवरुणेति (सू०) 
ङीषानुकौ । तस्येति प्रत्येकं संबध्यते । अमरा विद्यन्तेस्याममरावती, मतौ बह्वचोनजिरादीनां (सू०) 
इति दीर्घः । उच्चैः श्रवसी अस्योचैःश्रवाः । तस्य सूतः सारथिर्मतलस्यापत्यं मातलिः । तस्योपवनं, 
नन्दयति नन्दनं, ल्युः ॥ ४५ ॥</c>


<v>स्यात्प्रासादो वैजयन्तो जयन्तः पाकशासनिः ।
ऐरावतोभ्रमातङ्गैरावणाभ्रमुवल्लभाः ॥ ४६ ॥</v>
<c>विजयते विजयन्तो जिष्णुः, झच्, तस्यायं (सू०) इत्यण्, वैजयन्ती 
अस्यास्तीत्यके । तस्य पुत्रो जयन्तः, पाकशासनस्यापत्यं (पाकशासनिः) । इरावत्यब्धौ जात ऐरावतः । 
अभ्रस्थत्वादभ्रमातङ्गः, अभ्ररूप इत्येके, यत्कात्यः- ऐरावतं विजानीयान्नाममम्बुदगोचरम् । इरा-
वणोद्भव ऐरावणः, विभाषौषधीति (सू०) वा णत्वम् । अभ्रे खे माति न भ्राम्यति वा मन्थरगामि-
नीत्वादभ्रमुस्तद्भार्या, यल्लक्ष्यम् - अभ्रम्बा जघनान्तदोलितकरः (वा० रा०) । सुरगजो गजमल्लश्च ॥ ४६ ॥</c>


;p{0011}
<v>ह्रादिनी वज्रमस्त्री स्यात्कुलिशं भिदुरं पविः ।
शतकोटिः स्वरुः शंवो-बो दम्भोलिरशनिर्द्वयोः ॥ ४७ ॥</v>
<c>ह्रादः स्फूर्जथुरस्यास्तीति ह्रादिनी । वजति यात्येव न प्रतिहन्यते वज्रम् । कुलिनः पर्वता-
ञ्श्यति पक्षच्छेदेन तनूकरोति कुलिशं, कुत्सितं लिशति तक्ष्णोत्यरीन्वा । भिनत्ति तच्छीलं भिदुरम्, 
विदिभिदिच्छिदेः कुरच् (सू०) । पुनाति पविः, हीरकस्य पविसंज्ञया प्रसिद्धत्वात् । शतं बह्व्यः कोट-
योस्य शतकोटिः । स्वरति स्वरुः, शॄरिव्रति (उ०) उः, शोभनान्यरूंषि धारा अस्येति सान्तो वा । 
शं विद्यतेस्य शंवः, कंशंभ्यां वभेति (सू०) वः । दभ्नोति खेदयति दम्भोलिः । अश्नाति शैलानशनिः, 
न शनैर्याति वा । व्याधामोपि ॥ ४७ ॥</c>


<v>व्योमयानं विमानोस्त्री नारदाद्याः सुरर्षयः ।
स्यात्सुधर्मा देवसभा पीयूषममृतं सुधा ॥ ४८ ॥</v>
<c>व्योम्नि यान्त्यनेन व्योमयानम् । विमान्ति वर्तन्तेस्मिन्देवा 
विमानम् । नारं नरसमूहं यति भिनत्ति कलहैर्नारदः । आद्यशब्दाद्देवलादयः । सुराश्च ते ब्रह्मादिपुत्र-
त्वादृषयश्च, षष्ठीसमासो वा । सुष्ठु धर्मोस्यां सुधर्मा, यल्लक्ष्यं- सुधर्मानवमां पुरीं (सभां) (रघु०), 
धर्मादनिच् केवलात् (सू०) । सह भान्त्यस्यां सभा स्थानगृहम् । पीयते पीयूषं, पीयेरूषन् (उ०) । 
नास्ति मृतमत्रामृतम् । सुष्ठु धीयते सुधा, धेट् पाने । समुद्रनवनीतं देश्याम् ॥ १८ ॥</c>


<v>मन्दाकिनी वियद्गङ्गा स्वर्णदी सुरदीर्घिका ।
मेरुः सुमेरुर्हेमाद्री रत्नसानुः सुरालयः ॥ ४९ ॥</v>
<c>मन्दमकत्यवश्यं 
मन्दाकिनी, अक अग कुटिलायां गतौ । सिद्धसिन्धुश्च । गङ्गामात्रस्य नामानि च वक्ष्यामः । मिनोति 
क्षिपत्युच्चत्वाज्ज्योतींषि मेरुः । सुमेरुरभिन्नार्थः, इन्द्रमहेन्द्रवत् । हेम्नोद्रिर्हेमाद्रिः । रत्नानि सानावस्य 
रत्नसानुः ॥ ४९ ॥</c>


<v>पञ्चैते देवतरवो मन्दारः पारिजातकः ।
संतानः कल्पवृक्षश्च पुंसि वा हरिचन्दनम् ॥ ५० ॥</v>
<c>मन्दा आरा धारा अस्य सरलत्वान्मन्दारः । पारिणः पारवतोब्धेर्जातः पारिजातकः । 
संतन्यन्तेस्मिन्पुष्पाणि संतानः । कल्पवृक्षः संकल्पपूरणात् । हरेरिन्द्रस्य चन्दनं, कषे पीतं वा ॥ ५० ॥</c>


<v>सनत्कुमारो वैधात्रः स्वर्वैद्यावश्विनीसुतौ ।
नासत्यावश्विनौ दस्रावाश्विनेयौ च तावुभौ ॥ ५१ ॥</v>
<c>सनन्नित्यं कुमारः । सनात्कुमारोपि । विधातुरपत्यं वैधात्रः । वैद्यसंहिताप्रणेतृत्वादत्रोक्तः । न- असत्या-
वसाधू नासत्यौ, नभ्राण्नपादिति (सू०) नञ् प्रकृत्या । अश्विनौ सदश्वाधिरूढौ । दस्यतो 
हरतो रोगान्दस्रो । अश्विन्या अपत्यं- ढकि- आश्विनेयौ । उभाविति द्वित्वादेकवचनाभावः । 
भागुरिस्त्वाह- नासत्यदस्रौ यमजावर्कजावश्विनौ यमो, नासत्यसहितौ दस्राविति व्याख्येयं, 
न त्वेको नासत्योन्यो दस्रः ॥ ५१ ॥</c>


<v>स्त्रियां बहुष्वप्सरसः स्वर्वेश्या उर्वशीमुखाः ।
हाहा हूहूश्चैवमाद्या गन्धर्वास्त्रिदिवौकसाम् ॥ ५२ ॥</v>
<c>घृताची मेनका रम्भा- उर्वशी च तिलोत्तमा । सुकेशी मञ्जुघोषा-
द्याः कथ्यन्तेप्सरसो बुधैः । अद्भ्यः सृता अप्सरस इत्येकापि शब्दशक्तिस्वाभाव्यात्, अप्सरा इत्यपि 
दर्शनात् प्रायिकं बहुत्वम् । ऊरू अश्नुते नारायणस्योरूद्भवत्तादुर्वशी, पृषोदरादित्वात् (सू०) ह्रस्वः, 
यल्लक्ष्यं- - ऊरूद्भवा नरसखस्य मुनेः सुरस्त्रीति (विक्र०) । मुखशब्दाद्रम्भादयः । हाहा एको हूहूर-
न्यः, एकं नामेत्येके, गन्धर्वौ च हाहा हूहूरिति तु लक्ष्यम् । आलापनिकानुकारात्पुंस्येतौ, अव्ययाविति 
श्रीभोजः । आद्यशब्दात्तुम्बुरुमुखा गन्धर्वा देवगायनाः ॥ ५२ ॥</c>


;p{0012}
<v>अग्निर्वैश्वानरो वह्निर्वीतिहोत्रो धनंजयः ।
कृपीटयोनिर्ज्वलनो जातवेदास्तनूनपात् ॥ ५३ ॥</v>
<c>अङ्‌गत्यूर्ध्वं यात्वग्निः । विश्वानरस्यापत्यं
वैश्वानरः, बिदादित्वादञ्‌ (सू०) । वहति हव्यं वह्निः । वीतयोश्वा होत्रं हव्यमस्येत्यागमः, वीतिरशनामिति
प्राच्याः । धनं जयति धनंजयः, संज्ञायांभृतृवृजीति (सू०) खच् । उदकनामान्युत्तराण्येकशतमिति ( नि-
रुक्तं ), कृपीटस्याम्भसो योनिर्धूमजत्वान्मेघानां, अग्नौ प्रास्ताहुतिः सम्यगिति च (मनु०), कृपीटं योनिरस्येत्येके,
यदाहुः– अद्‌भ्योग्निर्ब्रह्मतः क्षत्रमश्मनो लोहमुत्थितम् (मनु०) । ज्वलति ज्वलनः, जुचट्‌ट्‌क्रम्येति (सू०) यु-
च । जाता वेदा अस्माज्जातवेदाः, जाते जाते विद्यते वा । तनूं न पातयतीति तनूनपात् , देहधर्तृत्वात् , नम्रा-
नपादिति (सू०) नञ् प्रकृत्या ॥ ५३ ॥</c>


<v>बर्हिः शुष्मा कृष्णवर्त्मा शोचिष्केश उषर्बुधः ।
आशयाशो बृहद्‌भानुः कृशानुः पावकोनलः ॥ ५४ ॥</v>
<c>बर्हिःशुष्मेति व्यस्तं समस्तं वा नाम, बर्हिर्दर्भः शुष्म बलमस्येति,
बर्हति वर्धते बर्हिः, यथा बर्हिर्मुखा देवाः । शुष्यन्त्यनेन शुष्मा, यल्लक्ष्यम्––शुष्मणि प्रणयनाभिसंस्थि-
( स्कृ )ते ( शिशु० ) । बर्हिरुत्थ इत्यमरमाला, यथा– दृशां बर्हणो बर्हिरुत्थः ( बा० रा० ) ।
कृष्णो धूमो वर्त्मास्य ( कृष्णवर्त्मा ) । शोचींषि ज्वालाः केशा अस्य शोचिष्केशः । उषति रात्रौ
बुध्यते प्रकाशते – उषर्बुधः, अहरादीनांपत्यादिषु ( वा० ) इति रेफः । आशेतेत्रेत्याशयमाधारमश्नवती-
त्याशयाशः, आश्रयाश इत्येके । बृहतो भानवो रश्मयोस्य बृहद्‌भानुः । कृश्यति कृशानुः, कृशोप्यनिति
वर्ध[ वर्त ]ते वा । पुनाति पावकः । अनित्यनेन लोक इत्यनलः ॥ ५४ ॥</c>


<v>रोहिताश्वो वायुसखः शिखावानाशुशुक्षणिः ।
हिरण्यरेता हुतभुग्दहनो हव्यवाहनः ॥ ५५ ॥</v>
<c>रोहिताख्यो मृगोश्वो वाहनमस्येति
रोहिताश्वः, यदि वा रोहिता लोहिता अश्वा अस्येति । वायुः सखानुचरो[ वा ]स्य वायुसखः । आशोष्टु-
मिच्छत्याशुशुक्षणिः, आङिशुषेःसनश्छन्दसि ( उ० ) इत्यनिः । हिरण्यं रेतोस्य हिरण्यरैताः, यत्स्मृ-
[ च्‌छ्‌रु ]तिः– अग्नेरपत्यं प्रथमं सुवर्णामिति । हव्यं वाहयति देवान्नयति हव्यवाहनः, हव्य( कव्य )-
पुरीषपुरीष्येपुञ्युट् ( सू० ) ॥ ५५ ॥</c>


<v>सप्तार्चिर्दमुनाः शुक्रश्चित्रभानुर्विभावसुः ।
शुचिरप्पित्तमौर्वस्तु वाडवो वडवानलः ॥ ५६ ॥</v>
<c>दाम्यति शाम्यति विनयत्यन्नं दमुनाः, औणादिक उनस्‌ , दमूना
इत्येके, दमेरूनसिः ( उ० ) । शुक्रं तेजोस्त्यस्य शुक्रः, अर्शआदित्वादच्‌ ( सू० ) । विभैव वसु धनमस्य
विभावसुः । शुचिः शोधकत्वात् । अपां पित्तं सारं धूमयोनित्वादप्पित्तम् । उदर्चिश्च । क्षारस्तु भसितं
भस्मेति वाच्यम् । उर्वस्यापत्यमौर्वः, वरुणभयान्मात्रा– ऊर्वोगोंपितत्वादित्येके । वाङ्‌वोश्वमुखत्वात् ॥ ५६ ॥</c>


<v>वह्नेर्द्वयोर्ज्वालकिलावर्चिर्हेतिः शिखा स्त्रियाम् ।
त्रिषु स्फुलिङ्‌गोग्निकणः संतापः संज्वरः समौ ॥ ५७ ॥</v>
<c>ज्वलति ज्वालः ( ज्वाला वा ), ज्वलितिकसन्तेभ्योणः ( सू० ) । ( कीलः ) कील बन्धे । प्रायेणार्चिः स्त्री,
ज्वाला भासो न पुंस्यर्चिरिति हि वक्ष्यते, अर्च्यतेचिंः । हिनोति हेतिः । शिनोति शेते वा शिखा ।
स्फुलति चलति स्फुलिङ्गः, जातावपि न ङीप्‌ कन्दरावत् । संतापयति संतापः । संज्वरयति
संज्वरः ॥ ५७ ॥</c>


<v>धर्मराजः पितृपतिः समवर्ती परेतराट् ।
कृतान्तो यमुनाभ्राता शमनो यमराड् यमः ॥ ५८ ॥</v>
<c>धर्मस्य राजा धर्मराजः । समवर्ती रिपो मित्रे च समवर्तनात् । परेतराट् प्रेता-
धिपः । कृतोन्तो विनाशोनेन कृतान्तः । शमयतीति शमनः । यमेन राजते यमराट् ।
यमयतीति यमः, यमलजातत्वाद्वा ॥ ५८ ॥</c>


;p{0013}
<v>कालो दण्डधरः श्राद्धदेवो वैवस्वतोन्तकः ।
राक्षसः कौणपः क्रव्यात्क्रव्यादोस्रप आशरः ॥ ५९ ॥</v>
<c>कलयल्यायुः कालः । श्राद्धदेवः पितृपतित्वात् , श्राद्धे देवत्वाद्वा ।
यद्वा विवस्वदपत्यसामान्यान्मनुवतु , यद्दुर्गः– श्राद्धे देवोर्कजो मनुः । अन्तं करोतीति, अन्तयत्यन्तकः, ण्वुल् ।
रक्ष एव राक्षसः, स्वार्थिकाः प्रकृतितो लिड्गवचनान्यतिवर्तन्तेपीति पुंस्त्वम् । कुणपमत्ति कौणपः, शेषे
( सू० ) इत्यण् । क्रव्यमाममांसमत्ति ( क्रव्याद् ), क्रव्येचेति ( सू० ) क्विप् ( विट् ) अण् च । अस्रं
रक्तं पिबत्यस्रपः, आतोनुपसर्गेकः ( सू० ), न श्रपयति क्रव्यात्वादश्रप इत्येके । आशृणाति हिनस्त्याशरः
॥ ५९ ॥ </c>


<v>रात्रिंचरो रात्रिचरः कर्बुरो निकषात्मजः ।
यातुधानः पुण्यजनो नैर्ऋतो यातुरक्षसी ॥ ६० ॥</v>
<c>रात्रौ चरतीति रात्रिंचरः, चरेष्टः ( सू० ), रात्रेःकृतिविभाषा ( सू० ) इति पक्षे नुम् ।
कर्बुरो वर्णेन, कर्ब हिंसायां वा । निकषा रक्षसां मातेति [नाम] माला, अतो नैकषेयभ्रान्त्याकैकसेयमाहुः ।
यातूनि यातना घीयन्तेस्मिन् यातुधानः । पुण्यजनो विपरीतलक्षणया । निर्ऋतौर्दिक्पालस्यापत्यं नैर्ऋतः ।
यातयति व्यथयतीति यातुशब्दो भीमवत् । रक्षन्त्यस्माद्रक्षः । विथुरोपि । कीनाशो नानार्थे ॥ ६० ॥</c>


<v>प्रचेता वरुणः पाशी यादसांपतिरप्पतिः ।
श्वसनः स्पर्शनो वायुर्मातरिश्वा सदागतिः ॥ ६१ ॥</v>
<c>प्रचेतयते प्रचेताः, असुन् । वृणोति वरुणः । यादसां जलचराणां पतिः, यादःपतिरिति वाच्ये पक्षे वाक्या-
भ्यनुज्ञानम् । अपां पतिरप्पतिः । श्वसन्त्यनेन श्वसनः । स्पृशति स्पर्शनः । वाति वायुः, कृवापाजीत्युण्
( उ० ) । मातरि खे श्वयति मातरिश्वा ॥ ६१ ॥</c>


<v>पृषदश्वो गन्धवहो गन्धवाहानिलाशुगाः ।
समीरमारुतमरुज्जगत्प्राणसमीरणाः ॥ ६२ ॥</v>
<c>पृषन्मृगविशेषोश्वोस्य पृषदश्वः, पृषन्त्यम्बुकणाः सन्त्यश्वा
अस्येत्येके । गन्धस्य वहः । अकारादनुपपदात्कर्मोपपदो ( भवति ) विप्रतिषेधेन ( वा० ) इत्यस्य प्रायि-
कत्वात्पक्षे कर्मण्यणि ( सू० ) गन्धवाहः । अनन्त्यनेनानिलः, न निलति वा, णिल गहने । समीरयतीत्यचि
चलनशब्दार्थेति ( सू० ) युचि च समीरसमीरणौ, समेति समि( मी )र इत्यप्येकदेशविकृतस्यानन्य-
त्वात् । म्रियन्तेनेन मरुत् । मरुदेव मारुतः, स्वार्थे– अण् ॥ ६२ ॥</c>


<v>नभस्वद्वातपवनपवमानप्रभञ्जनाः ।
प्राणोपानः समानश्चोदानो व्यानश्च वायवः ॥ ६३ ॥</v>
<c>नभोस्यास्तीति नभस्वान् ,
तसौमत्त्वर्थे ( सू० ) इति भसज्ञा । पवते पवनः, युच्‌ । तथा पवमानः, पूङ्‌यजोःशानन् ( सू० ) ।
प्रभनक्ति प्रभञ्जनः । प्रकम्पनो महाबलश्च । वृष्ट्याकुलश्वण्डस्तु झञ्झामरुत् । प्रसरणेन–अपसरणेन–आस–
मन्तात्–ऊर्ध्वं–व्याप्त्या च–अनित्यनेनेति, घञ् । आनयतेर्डान्तस्यैतानि रूपाणीति योगशास्त्रम् । एते
शरीरे व्यापका अपि नियतस्थानस्थाः, यदाहुः–हृदि प्राणो गुदेपानः समानो नाभिसंस्थितः । उदानः
कण्ठदेशस्थो व्यानः सर्वशरीरगः ॥ ६३ ॥</c>


<v>शरीरस्था इमे रंहस्तरसी तु रयः स्यदः ।
जवोथ शीघ्रं त्वरितं लघु क्षिप्रमरं द्रुतम् ॥ ६४ ॥</v>
<c>वायोर्धर्मानाह । रंहत्यनेन रंहः । तरन्त्यनेन तरः, असुन् ।
रिणाति रयते वानेन रयः, अच् । स्यन्दतेनेन स्यदः, स्यदोजवइति ( सू० ) साधुः । जवनं जवः, जुङ्
गतौ, ऋदोरप्‌ ( सू० ) । वाजोपि । वेगो नानार्थे । शिङ्‌घति व्याप्नोति शीघ्रम् । त्वरते स्म त्वरितं तूर्णं
च, विभाषाभावादिकर्मणोः ( सू० ) इतीट् , ज्वरत्वरेति ( सू० ) उपधाया ऊठ् । लङ्‌घ्यते लघु । क्षिपति
क्षिप्रम् । अरमव्ययं, अर्तेरचि वा नामेत्यन्ये, यच्छाश्वतः– अरमङ्गेरथाङ्गस्य शीघ्रशीघ्रगयोरपि ।
द्रवति स्म द्रुतम् ॥ ६४ ॥</c>


<v>सत्वरं चपलं तूर्णमविलम्बितमाशु च ।
सततेनारताश्रान्तसंतताविरतानिशम् ॥ ६५ ॥</v>
<c>सह त्वरया वर्तते सत्वरम् । न विलम्बते स्माविलम्बितम् । अश्नुत आशु ,  कृवा-
पाजीत्युण्‌ ( उ०) । सवेगगतिवचनो जवः धर्मवचनास्तु शीघ्रादय इति–अर्थभेदः । सदागतिप्रस्तावादाह ।
संतन्यते स्म सततं, समोवाहिततयोरिति ( का० ) पक्षे मलुक् । आरतविरतावरतशब्दा, विरामार्थास्ततो
नञ्‌समासः । न श्राम्यति स्माश्रान्तम् । अविद्यमाना निशात्रानिशम् , सा हि विरतिस्थानम् ॥ ६५ ॥</c>
 

;p{0014}
<v>नित्यानवरताजस्रमप्यथातिशयो भरः ।
अतिवेलभृशात्यर्थातिमात्रोद्गाढनिर्भरम् ॥ ६६ ॥</v>
<c>नियतं भवं नित्यम् । न जस्यति तच्छीलमजस्रं, नमिकम्पीति ( सू० ) रः । [ संसक्तमासक्तं च । ]
अतिशेते जयत्यनेनातिशयः । भरः पूर्णता, भृ भरणे, ऋदोरप् ( सू० ) । अतिक्रान्तं वेलामर्थं मात्रां च ।
विभर्ति भृशम् । उद्गाहते स्मोद्गाढम् । निःशेषेण भरोत्र निर्भरम् ॥ ६६ ॥</c>


<v>तीव्रैक्रान्तनितान्तानि गाढवाढदृढानि च ।
क्लीबे शीघ्राद्यसत्त्वेस्यात्त्त्रिष्वेषां सत्त्वगामि यत् ॥ ६७ ॥</v>
<c>तीवति तीव्रं,
तावस्थौल्ये, रक् । एको निश्चितोन्तोत्रैकान्तम् निताम्यति स्म नितान्तम् । बाहते बाढम् , क्षुब्धस्वान्तध्वान्तेति
( सू० ) बाढं भृशे साधु । दृढःस्थूलबलयोरिति ( सू० ) दृढं बलवति साधु । अतिमर्यादं
दरं च । सततमविच्छेदः प्रकर्षस्त्वतिशय इत्यर्थभेदः । असत्त्वे गुणक्रियाविशेषणत्वादद्रव्यवृत्तित्वे
सति शीघ्राद्या नपुंसके, यथा – भृशं मूर्खः, भृशं याति । एतन्मध्याद्यत्सत्त्वगामि द्रव्यवृत्ति तत्त्त्रिलिड्गं,
यथा– शीघ्रा स्त्री, शीघ्रोश्वः, शीघ्रं कुलम् । सत्वगामीति किं– भरोयं, गुणातिशयोयम् ॥ ६७ ॥</c>


<v>कुवे–वे–रस्त्र्यम्बकसखो यक्षराड्गुत्द्यकेश्वरः
मनुष्यधर्मा धनदो राजराजो धनाधिपः ॥ ६८ ॥</v>
<c>कुत्सितं वे–बेरं देहोस्येति कुवे–बे–रः, कुष्ठित्वात् । त्र्यम्बकस्य सखा त्र्यम्बकसखः, राजाहःसखिभ्यष्टच्‌ ( सू० ) ।
मनुष्यस्येव धर्मः श्मश्रुलत्वादिरस्य मनुष्यधर्मा, धर्मादनिच्‌केवलात् ( सू० ) । धनं दयते रक्षति धनदः,
एवं श्रीदः । राज्ञां यक्षाणां राजा राजराजः ॥ ६८ ॥</c>


<v>किंनरेशो वैश्रवणः पौलस्यो नरवाहनः ।
यक्षैकपिङ्‌गैडविडश्रीदपुण्यजनेश्वराः ॥ ६९ ॥</v>
<c>विश्रवसोपत्यं वैश्रवणः, विश्रवसा विप्रहो
विश्रवणेन वृत्तिरविरविकन्यायेन, शिवादिभ्योऽण ( सू०) । पुलस्तेरपत्यं गोत्रं पौलस्त्यः । नरो वाहनमस्य
नरवाहनः, वाहनमाहितात् ( सू० ) इत्यनेन नरस्यानाहितवाचित्वाद्–णत्व नास्ति, पूर्वपदात्संज्ञायां ( सू०)
इत्यपि नास्ति क्षुभ्नादित्वात् ( सू० ) । किंनरादिस्वाम्येपि जात्या यक्षः, यजेर्यक्षेर्वा रूपम् । एकपिङ्‌गः
पिङ्‌गलैकनेत्रत्वात, अतो भागुरिणा हर्यक्ष उक्तः । इडविडा मातास्येति, ऐलविलोपि डलयोरेकत्वस्मर-
णात् ॥ ६९ ॥</c>


<v>अस्योद्यानं चैत्ररथं पुत्रस्तु नलकूवरः ।
कैलासः स्थानमलका पूर्विमानं तु पुष्पकम् ॥ ७० ॥</v>
<c>अस्येति प्रत्येकं संबध्यते । उद्यान्त्यस्मिन्नुद्यानम् । चित्ररथेन गन्धर्वराजेन निर्वृत्तं चैत्र-
रथम् । नडः कूवरं रथावयवोस्य नडकूवरः । केलयोर्जलभूम्योरास्ते, के ( जले ) लसनमस्य वा कैलासः
स्फटिकस्तस्यायं स्फाटिकोद्रिः ( कैलासः ) । अलत्यलका, अल भूषणे, क्षिपकादित्वात् ( वा० ) इत्वा-
भावः । पुष्पमिव पुष्पकम् , इवेप्रतिकृतौ ( सू० ) कन् ॥ ७० ॥</c>


<v>स्यात्किंनरः किंपुरुषस्तुरंगवदनो मयुः ।
निधिर्ना शेवधिर्भेदाः पद्मशंखादयो निधेः ॥ ७१ ॥</v>
;c{इति स्वर्वर्गः । १ ।}
<c>किंचिन्नरोश्वमुखत्वात्किंनरः, कुत्सितो
नरो वा, किंक्षेपे ( सू० ) इति समासः । मयते मयुः । नियतं धीयते निधिः, किः । शेव्यते शेवं स्था-
प्यधनं धीयतेस्मिञ्शेवधिः । ना पुंलिङ्ग इति काकाक्षिवत् । उक्तं च– महापद्मश्च पद्मश्च शंखो मक-
रकच्छपौ । मुकुन्दकुन्दनीलाश्च खर्वश्व निधयो नव ॥ ७१ ॥ इति स्वर्वर्गः । १ ।</c>


;p{0015}
<v>द्योदिवौ द्वे स्रियामभ्रं व्योम पुष्करमम्बरम् ।
नभोन्तरिक्षं गगनमनन्तं सुरवर्त्म खम् ॥ १ ॥</v>
<c>न भ्राजतेऽभ्रम् , डः । व्यवति व्योम, ज्वरत्वरस्रिव्यवीति ( सू० ) ऊत्वम् । पुष्कं वारि राति
( च्यवति ) पुष्करम् । अम्बते शब्दायतेम्बरम् । न बभस्ति भाति नभः । अन्तर्ऋक्षाण्यत्रान्तरिक्षम् ,
पृषोदरादित्वात् ( सू० ) इत्वम् , द्यावापृथिव्योरन्तरीक्ष्यते वा, छान्दसमित्वम् । गच्छन्त्यनेन गगनं [ व-
र्त्मविकारो गमेर्गश्चेति ( उ० ) गः ] । नास्त्यन्तोस्यानन्तम् । खन्यते खम् ॥ १ ॥</c>


<v>वियद्विष्णुपदं वा तु पुंस्याकाशविहायसी ।
दिशस्तु ककुभः काष्ठा आशाश्च हरितश्च ताः ॥ २ ॥</v>
<c>वियच्छति विर-
मति वियत् । विष्णोः पदं क्रमोत्र विष्णुपदम् । आकाशन्ते सूर्यादयोत्राकाशम् , न काशते वा, छान्दसो
दीर्घः । विजहाति सर्वं विहायः । तारापथो मेघाध्वा च । महाबिलं देश्याम् । दिशत्यवकाशं दिक्‌, ऋ-
त्विग्दधृक्स्रग्दिगुष्णिगिति ( सू० ) साधुः । कं स्कुभ्नाति विस्तारयति ककुप्‌ । काशते काष्ठा । अश्नुते
आशा । हरन्त्यनया हरित् ॥ २ ॥</c>


<v>प्राच्यवाचीप्रतीच्यस्ताः पूर्वदक्षिणपश्चिमाः ।
उत्तरा दिगुदीची स्याद्दिश्यं तु त्रिषु दिग्भवे ॥ ३ ॥</v>
<c>यथासंख्येन प्राची पूर्वा, अवाची दक्षिणा, प्रतीची पश्चिमा, सर्वनाम्नोवृत्ति-
मात्रेपूर्वपदस्यपुंवद्‌भावः ( वा० ) । प्राग्मध्ये पश्चाच्चार्कोञ्चत्यस्याम् , अवो मध्यार्थे । अपाचीति कात्यः,
जपादित्वात्पक्षे वत्वं च । भवार्थे प्राचीनाद्याः । उत्तरत्यतिशयेनोच्चैंर्वा– उत्तरा । उत्तरमञ्चत्यकोंस्यामुदीची ।
( दिश्यं ) दिगादिभ्योयत् ( सू० ) ॥ 3 ॥</c>


<v>इन्द्रो वह्निः पितृपतिर्नैर्ऋतो वरुणो मरुत् ।
कुबेर ईशः पतयः पूर्वादीनां दिशां क्रमात् ॥ ४ ॥</v>
<c>विदिगपि प्रसिद्ध्या दिक् । [ एते क्रमात्पूर्वादीनां दिशां विदिशां च
पतयः ] । रविः शुक्रो महीसूनुः स्वर्भानुर्भानुजो विघुः । बुधो बृहस्पतिश्चैव दिशामीशास्तथा ग्रहाः ॥ ४ ॥</c>


<v>ऐरावतः पुण्डरीको वामनः कुमुदोञ्जनः ।
पुष्पदन्तः सार्वभौमः सुप्रतीकश्च दिग्गजाः ॥ ५ ॥</v>
<c>दिशां
धारका गजा दिग्गजाः क्रमात् , ऐरावतः पुण्डरीकः कुमुदोञ्जनवामना इति भागुरिः क्रमं व्यत्यस्तवान् ।
मालापि– ऐरावतः सुप्रतीक इति । पुण्डरीकादिवर्णाकृतिभ्यां संज्ञा एताः । शोभनानि प्रतीकान्यङ्‌गा-
न्यस्य सुप्रतीकः । करिण्योभ्रमुकपिलापिङ्गलानुपमाः क्रमात् । ताम्रकर्णी शुभ्रदन्ती चाङ्‌गना [ वा-
मना ] चाञ्जनावती ॥ ५ ॥</c>


<v>क्लीबाव्ययं त्वपदिशं दिशोर्मध्ये विदिक्‌ स्त्रियाम् ।
अभ्यन्तरं त्वन्तरालं चक्रवालं तु मण्डलम् ॥ ६ ॥</v>
<c>दिशोरिदमपदिशम् , विभक्त्यर्थेव्ययीभावः, अव्ययीभावेशरत्प्रभृतिभ्यः ( सू० )
समासान्तः, अव्ययीभावश्च ( सू० ) इति नपुंसकाव्ययत्वे । विशिष्टा दिग्विदिक्, उभयव्यपदेशात् , यदाहुः–
यान्यासामन्तरालानि विदिशः प्रदिशश्चा ताः ( अमरमाला ) । अन्तरमवकाशमालात्यन्तरालम् । चक्रा-
कारेण वलते चक्रवालं, वाडते वा, वाडृ आप्लाव्ये । मण्ड[ ण्ड्य ]ते मण्डलम् । सूत्रद्वये दिशामित्यनु-
वर्तयन्ति प्रसङ्‌गात्सामान्येनेति सभ्यः ॥ ६ ॥</c>


<v>अभ्रं मेघो वारिवाहः स्तनयित्नुर्बलाहकः ।
धाराधरो जलधरस्तडित्वान्‌ वारिदोम्बुभृत् ॥ ७ ॥</v>
<c>अभ्रत्यपो राति वाभ्रम् , अभ्र गत्यर्थः, न भ्रश्यन्त्यापो-
स्मादित्येके, यदुक्तं– न भ्रश्यन्ति यतस्तेभ्यो जलान्यभ्राणि तान्यतः ( पुराणं ) । मेहति सिञ्चति मेघः,
न्यङ्‌क्वादित्वाद् ( सू० ) घः । ( स्तनयित्नुः ) स्तनेश्चौरादिकात् स्तनिहृषिपुषिगदिमदिभ्योणोरित्नुच्‌
( उ० ) । बलाकाभिर्हीयते बलाहकः, वारिवाहको वा ॥ ७ ॥</c>


;p{0016}
<v>घनजीमूतमुदिरजलमुग्धूमयोनयः ।
कादम्बिनी मेघमाला त्रिषु मेघभवेभ्रियम् ॥ ८ ॥</v>
<c>हन्यते वायुना घनः, मूर्तौघनः ( सू० )
इति साधुः । जीवनस्य जलस्य मूतः पुटबन्धो जीमूतः । मोदन्तेनेन मुदिरः । धूमो योनिरस्य धूमयोनिः ।
कमाददते कादम्बा मेघास्ते सन्त्यस्यां कादम्बिनी, कदम्बे विकाशो वास्त्यस्याम् । मेघिका देश्याम् ।
( अभ्रियं ) समुद्राभ्राद्‌षः ( सू० ), छान्दसत्वमतन्त्रम् ॥ ८ ॥</c>


<v>स्तनितं गर्जितं मेघनिर्घोषे रसितादि च ।
शंपाशतह्रदाह्रादिन्यैरावत्यः क्षणप्रभा ॥ ९ ॥</v>
<c>आदिशब्दाद् ध्वनितगर्जादि । शं पि-
बति शम्पा, शम्बेति प्राच्याः– शम्ब( य )ति नायनं तेज इति व्याख्यन् । शतह्रदोर्चिर्वद्यतेस्याः
शतह्रदा, वाडवज्योतिष्ट्वात् । ऐरावतोभ्रगो नागस्तस्य स्त्री– ऐरावती । क्षणप्रभा– अचिरद्युतिः ॥ ९ ॥</c>


<v>तडित्सौदामनी विद्युच्चञ्चला चपलापि च ।
स्फूर्जथुर्वज्रनिष्पेषे मेघज्योतिरिरंमद ॥ १० ॥</v>
<c>ताडयति तडित् , ताडेर्णिलुक्च ( उ० ) । सुदाम्नाद्रिणैकदिक्सौदामनी, तेनैकदिक् ( सू० ) इत्यण् । विद्यो-
तते विद्युत् । चटुला [ वज्रज्वाला च ] देश्याम् । स्फूर्जनं स्फूर्जथुः, ट्‌वितोथुच्‌ ( सू० ) । निष्पेषः संघट्टोत्थ
शब्दः, अशन्याघात इत्येके । एतेन वज्राशन्योस्तडिद्भेद[द्भव]त्वं मन्यते । इरयाम्भसा माद्यति– इरंमदः,
उग्रंपश्येरंमदेति ( सू० ) साधुः । [ धूमज्योतिःसलिलमरुतां संघ एव मेघस्तत्रत्यं ज्योतिराविर्भवन्मेघज्यो-
तिरित्युच्यते । विद्युदाख्यं वडवानलज्योतिरेव न मेघज्योतिस्तेन शम्पा शतह्रदेत्यादिशब्दा अभिलषिता
इति ] ॥ १० ॥</c>


<v>इन्द्रायुधं शक्रधनुस्तदेव ऋजु रोहितम् ।
वृष्टिर्वर्षं तद्विघातेवग्राहावग्रहौ समौ ॥ ११ ॥</v>
<c>मेघप्रतिफलिता हि सूर्यरश्मयो धनुराकारेण दृश्यन्ते तदेवेन्द्रधनुरुत्पाते ऋज्ववक्रं रोहि-
तम् , रोहः संजातोस्येति, लोहितत्वाद्वा, ऋत्यकः ( सू० ) इति प्रकृतिभावः । वर्षम् , अज्विघौ भयादी-
नामुपसंख्यानंनपुंसकेक्तादिनिवृत्त्यर्थम् ( वा० ) । तद्विघाते तस्य वर्षस्य विघाते निरोधे ( अवग्राहः, अव-
ग्रहः ), अवेग्रहोवर्षप्रतिबन्धइति ( सू० ) घञ् ( विभाषा ) ॥ ११ ॥</c>


<v>धारासंपात आसारः शीकरोम्बुकणाः स्मृताः ।
वर्षोपलस्तु करका मेघच्छन्नेह्नि दुर्दिनम् ॥ १२ ॥</v>
<cबद्धधाराणां संततं पतनं धारा-
संपातः । आसरणमासारः, सृस्थिरे ( सू० ) इति घञ् भावे । शीकते सिञ्चति शीकरः । सृता वातेरिताः,
यत्कात्यः– आसारो वेगवद्वर्षं वातास्तं वारि शीकरः । कृणोति हिनस्ति कीर्यते वा करका, क्षिपकादिः
( वा० ), कमण्डलौ च करक इति पुंस्यपि वक्ष्यति । अहरत्राहर्निशोपलक्षणम् । अह्नि मेघेन च्छन्नमा-
च्छादनमिति व्यधिकरणे सप्तम्यौ वा, यद्भागुरिः– दुर्दिनं ह्यन्धकारेब्दैः । वार्दलं देश्याम् ॥ १२ ॥</c>


<v>अन्तर्धा व्यवधा पुंसि त्वन्तर्धिरवारणम् ।
अपिधानतिरोधानपिधानाच्छादनानि च ॥ १३ ॥</v>
<c>अन्त-
र्धानमन्तर्धा, अन्तःशब्दस्याङ्किविधिणत्वेषूपसर्गत्वात् ( वा० ), आतश्चोपसर्गे ( सू० ) इत्यङ् । ( अन्तर्धिः ) उपस-
र्गेघोःकिः ( सू० ) । वष्टिभागुरिरल्लोपमिति ( का० ) पक्षे पिधानम् । तिरोन्तर्धाविति ( सू० ) गतित्वात्समासः ॥ १३ ॥</c>


<v>हिमांशुश्चन्द्रमाश्चन्द्र इन्दुः कुमुदबान्धवः ।
विधुः सुधांशुः शुभ्रांशुरोषधीशो निशापतिः ॥ १४ ॥</v>
<c>आह्लादनाच्चन्द्रश्चासौ मिमीते कालं मस्यति परिणमते वा माश्च चन्द्रमाः । मा अप्युच्यते सत्यभामाभामेतिवत्‌ ।
उनत्तीन्दुः, उन्देरिच्चादेः ( उ० ) । विधयन्त्येनं सुरा विधुः, धेट्पाने । शुभ्रांशुः सितकरः । ओषधीरीष्ट आप्या-
यकत्वादोषधीशः ॥ १४ ॥</c>


;p{0017}
<v>अब्जो जैवातृकः सोमो ग्लौर्मृगाङ्‌कः कलानिधिः ।
द्विजराजः शशधरो नक्षत्रेशः क्षपाकरः ॥ १५ ॥</v>
<c>अट्भ्यो जातोब्जः । जीवयति जैवातृकः, जीवेरातृकन्‌वृद्धिश्च ( उ० ) । सृतेमृतं
सोमः, सूयते वा, नवो नवो भवति जायमान इति श्रुतेः । ग्लायति क्षीयते ग्लौः, ग्लानुदिभ्यांडौः ( उ० ) ।
( द्विजराजः ) यतः सोमो राजा द्विजातीनाम् । क्षपां करोत्युद्‌द्योतयति क्षपाकरः । सुधामूर्तिः [ सुधाभृतिः ]
आत्रेयो रोहिणीश [सख]श्च । अमृतनिर्गमः, समुद्रनवनीतं देश्याम् ॥ १५ ॥</c>


<v>कला तु षोडशो भागो बिम्बोस्त्री मण्डलं त्रिषु ।
भित्तं शकलखण्डे वा पुंस्यर्धोर्धं समेंशके ॥ १६ ॥</v>
<c>चन्द्रस्येति शेषः । षड्भिरधिका
दश षोडश, पपउत्वंदतृदशधासूत्तरपदादेष्टुत्वंच ( वा० ), षोडशानां पूरणः, तस्यपूरणेडट् ( सू० ) । कलयति
संख्याति कला । बिम्बति भाति बिम्बमाभोगः, सौत्रोयम् । भिद्यते स्मै भीत्तं शकले साधुः ( भित्तंशकलं ) ।
शक्यते भेत्तुं शकलं शकलो वा । खण्ड्यते खण्डें खण्डो वा । खण्डलं भागच्छेदौ च । ऋघ्नोति–अर्धो
भागो निर्देशात्पुंसि, वाच्यलिङ्‌ग इत्येके, यट्टीका– खण्डमात्रवृत्तितायामभिधेयलिङ्‌ग इति । समप्रविभागे
त्वर्धे नपुंसकम् । [ सामि ] दलं नेमोपि ॥ १६ ॥</c>


<v>चन्द्रिका कौमुदी ज्योत्स्ना प्रसादस्तु प्रसन्नता ।
कलङ्‌काङ्‌कौ लाञ्छनं च चिह्नं लक्ष्म च लक्षणम् ॥ १७ ॥</v>
<c>चन्द्रोस्त्यस्यां चन्द्रिका । कुमुदानामियं विकाशहेतु-
त्वात्कौमुदी । ज्योतिरस्त्यस्यां ज्योत्स्ना, ज्योत्स्नातमिस्रेति ( सू० ) साधुः । प्रसादो नैर्मल्यम् । कल्यते लक्ष्यतेनेन
कलङ्कः । अकि लक्षणे ( अङ्क्यतेनेनाङ्‌कः ) । ( लाञ्छनं ) लाछि लक्षणे । चहयति चिह्नं, चह
परिकल्कने । लाञ्छनसाहचर्याच्चिह्नादि क्लीबे । अभिज्ञानं च ॥ १७ ॥</c>


<v>सुषमा परमा शोभा शोभा कान्तिर्द्युतिश्छविः ॥ १८ ॥</v>
<c>प्रकृष्टा कान्तिः सुषमा, सुष्टु समेति,
सुषामादित्वात् ( सू० ) षत्वम् । काम्यते कान्तिः । छ्यति छिनत्यसारं छविः ॥ १८ ॥</c>


<v>अवश्यायस्तु नीहारस्तुषारस्तुहिनं हिमम् ।
प्रालेयं मिहिका चाथ हिमानी हिमसंहतिः ॥ १९ ॥</v>
<c>अवश्यायते-
वश्यायः, श्याद्‌व्‌यधेतिणः ( सू० ) । निह्रियते नीहारः । तुष्यन्त्यनेन तुषारः । तोहत्यर्दयति तुहिनं,
तुहिरर्दने । हिनोति वर्धते जलमनेनेति हिमम् । प्रलयादागतं प्रालेयं, केकयमित्रयुप्रलयानांयादेरियः
( सू० ) । मेहति मिहिका नीहारः, [ महिकापि ] । नीहाराख्या त्वन्या धूममहिषी । धूमिका च देश्याम् ।
( हिमानी ) हिमारण्ययोर्महत्वे ( वा० ) ङीषानुक् च ॥ १९ ॥</c>


<v>शीतं गुणे तद्वदर्थाः सुशी( षी )मः शिशिरो जडः ।
तुषारः शीतलः शीतो हिमः सप्तान्यलिङ्गकाः ॥ २० ॥</v>
<c>गुणे जाड्ये शीतं क्लीबे, श्यैडो भावेक्तः
( सू० ), द्रवमूर्तिस्पर्शयोःश्यइति ( सू० ) संप्रसारणं, संप्रसारणस्येति ( सू० ) दीर्घः । तद्वदर्थाः शीत-
वत्पर्याया अभिधेयलिङ्‌गाः । सुष्ठु श्यायते सुशीमः । शिनोत्यर्थं श्यायते वा शिशिरः । जलति जडः, जल
जाड्ये । शीतं लाति शीतलः । ( हिमः ) हिमादेः– अर्शंआदित्वादच् ( सू० ) ॥ २० ॥</c>


<v>ध्रुव औत्तानपादिः स्यादगस्त्यः कुम्भसंभवः ।
मैत्रावरुणिरस्यैव लोपामुद्रा सधर्मिणी ॥ २१ ॥</v>
<c>चन्द्रप्रसङ्‌गा-
दागतमुक्त्वा प्रस्तुतमाह । ध्रुवति ध्रुवः, कः । उत्तानपादस्यापत्यं, ऋषित्वाद् ऋष्यन्धकेति ( सू० ) अणि
प्राप्ते, बाह्वादित्वादिञ् ( सू० ) । अगं स्त्यायति स्तम्भितवानगस्त्यः । मित्रावरुणयोरपत्यं मैत्रावरुणिः,
ऋषिसमुदायस्यानृषित्वादिञ्‌ , देवताद्वन्द्वेचानङ्‌ ( सू० ) । पतिशुश्रूषालोपेष्वमुद्रा, न मुदं राति, लोपा-
मुद्रा । समानो धर्मोस्त्यस्याः सधर्मिणी पत्नी ॥ २१ ॥</c>


;p{0018}
<v>नक्षत्रमृक्षं भं तारा तारकाप्युडु वा स्त्रियाम् ।
दाक्षायण्योश्विनीत्यादितारा अश्वयुगश्विनी ॥ २२ ॥</v>
<c>न क्षरति नक्षत्रं, क्षर गतिहिंसनयोः, नभ्रा-
ण्नपादिति ( सू० ) नञ् प्रकृत्या । ऋषति गच्छति, ऋक्ष्णोति तमो वा– ऋक्षम् । भा विद्यतेस्य भम् ।
तरन्त्यनया तारा । ( तारका ) स्वार्थे कन् , तारकाज्योतिषीति ( वा० ) इत्वाभावः, क्लीबेपि यच्छा-
श्वतः– नक्षत्रे चाक्षिमध्ये च तारकं तारकापि च, लक्ष्यं च– द्वित्रैर्व्योम्नि पुराणमौक्तिकघन( मणि )-
च्छायैः स्थितं तारकैः ( विद्धशाल० ) । अवतेरुडुः, उड गतौ वा । दाक्षायण्योश्विनीत्यादिताराः सप्तविंशतिर्भानि ।
दक्षस्यापत्यं दाक्षयणी, अतइञ् ( सू० ) अनन्तरापत्येपि द्वैपायनवत् , यञिञोश्चेति ( सू० ) फक्,
यद्वा– इतोमनुष्यजातेः ( सू० ) इत्यत्र– इञ उपसंख्यानाद् ङीष्‌ , कौरव्यमाण्डूकाभ्यांच ( सू० ) इति
चकारादासुरायणवत् ष्फः– तद्धितः । अश्वान् युङ्‌क्तेश्वयुक्, अश्वकर्मण्याम्नानात् ॥ २२ ॥</c>


<v>राधा विशाखा पुष्ये तु सिध्यतिष्यौ श्रविष्ठया ।
समा धनिष्ठाः स्युः प्रोष्ठपदा भाद्रपदाः स्त्रियाम् ॥ २३ ॥</v>
<c>राध्नोति
कार्यं राधा । विशाखति व्याप्नोति विशाखा, शाखृ व्याप्तौ । पुष्यसिध्यौनक्षत्रे ( सू० ) साधू , पुष्णात्यर्थान्पुष्यः,
सिध्यन्त्यनेनार्थाः सिध्यः । त्वेषति तिष्यः, त्विष दीप्तौ, अघ्न्यादिः ( उ० ) । श्रूयते शुभकर्मणि श्रविष्टा ।
दधन्ति धनं करोति धनिष्ठा, श्रविधनिभ्यामिष्ठन् ( सू० ) । प्रोष्ठौ सारौ पदावस्याः प्रोष्ठपदा, अर्थग्रहणाद्
भद्रपदा, सुप्रातःसुश्वेति ( सू० ) साधुः, फल्गुनीप्रोष्ठपदानांचनक्षत्रे ( सू० ) इति वा बहुत्वम् ॥ २३ ॥</c>


<v>मृगशीर्षं मृगशिरस्तस्मिन्नेवाग्रहायणी ।
इन्वकास्तच्छिरोदेशे तारका निवसन्ति याः ॥ २४ ॥</v>
<c>मृगस्येव शीर्षं शिरोस्य, खे ताराणां तथावस्थानात्‌ , शीर्षं प्रकृत्यन्तरम् । अग्रे हायनोस्या आग्रहायणी,
मार्गशीर्षादारभ्य संवत्सरप्रवृत्तेः, आग्रहायण्यश्वत्थाट्‌ठक् ( सू० ) इति निर्देशादण् । इन्वका इति पञ्च
ताराः, इन्वन्ति प्रीणन्तीन्वकाः, मरुतो देवता इन्वका नक्षत्रमिति श्रुतेः । इल्वलास्तारका इल्वलोसुर
इति– उणादौ श्रीभोजदेवो व्याकरोत् ॥ २४ ॥</c>


<v>बृहस्पतिः सुराचार्यो गीर्प–गीष्प–तिर्धिषणो गुरुः ।
जीव आङ्‌गीरसो वाचस्पतिश्चित्रशिखण्डिजः ॥ २५ ॥</v>
<c>[ बृहतां पतिर्बृहस्पतिः ] तद्‌बृहतोःकरपत्योश्चोरदेव-
तयोरिति ( वा० ) सुट्तलोपौ । गीर्पतिः– गीष्पतिः, अहरादीनांपत्यादिषु ( वा० ) इति वा रेफः, पक्षे
कस्कादिदर्शनात् ( सू० ) षत्वम् । धिषणास्यास्तीति धिषणः । गृणात्युपदिशति गुरुः, कृग्रोरुच्च ( उ० ) ।
जीव्यतेनेन मृतसंजीवनीज्ञत्वाज्जीवः । अङ्गिरसोपत्यत्वादाङ्‌गिरसः । चित्रशिखण्डिजः सप्तर्षिजः, समुदा-
येषु हि वृत्ताः शब्दा ( अवयवेषु वर्तन्ते ) इति । वाचस्पतिः, अलुकि षष्ठ्याःपतिपुत्रेति ( सू० )
सत्वम् ॥ २५ ॥</c>


<v>शुक्रो दैत्यगुरुः काव्य उशना भार्गवः कविः ।
अङ्गारकः कुजो भौमो लोहिताङ्गो महीसुतः ॥ २६ ॥</v>
<c>शुक्रो रुद्रस्य शुक्रद्वारेण निर्गतत्वात् । कवेरपत्यं काव्यः, कुर्वादिभ्योण्यः ( सू० ),
कविस्त्वभेदाद्यथा– जमदग्निर्वै पञ्चममवदानमवाद्यत् , चातुर्वर्ण्यात्ष्यञ् ( चतुर्वर्णादीनांस्वार्थउपसंख्यानम् )
इत्येके । वष्टीत्युशना, ऋदुशनइति ( सू० ) सावनङ् । भृगोरपत्यं भार्गवः । अङ्गानियर्ति पीनत्वादङ्‌गा-
रकः, आरस्तु भीमवत् । कौ जायते कुजः । भूमेरपत्यं भौमः, शिवादित्वादण् ( सू० ) । वक्रोपि ॥ २६ ॥</c>


<v>रोहिणेयो बुधः सौम्यः समौ सौरिशनैश्चरौ ।
तमस्तु राहुः स्वर्भानुः सैंहिकेयो विधुंतुदः ॥ २७ ॥</v>
<c>रोहिण्या अपत्यम् । सोमः पितापि देवतास्येति, सोमाट्‌ट्यण्‌ ( सू० ) । ज्ञश्चान्द्रमसायनिश्च । सूरस्यार्क-
स्यापत्यं सौरिः, सौरस्तु तस्येदम् ( सू० ) इत्यणि । शनिमन्दौपङ्‌गुकालौ छायापुत्रोसितश्च सः ।
तमस्करित्वात्तमः, सान्तत्वात्क्लीबे । रहयति भुक्त्वा चन्द्रार्कौ राहुः । स्वर्भाति स्वर्भानुः, पूर्वपदात्संज्ञायां ( सू० )
न णत्वम् । सिंहिकाया अपत्यं सैंहिकेयः । विधुं तुदति विधुंतुदः, विध्वरुषोस्तुदः ( सू० ) इति खश् ।
अभ्रपिशाचो ग्रहकल्लोलश्च देश्याम् । केतुः शिखीति वाच्यम् ॥ २७ ॥</c>


;p{0019}
<v>सप्तर्षयो मरीच्यत्रिमुखाश्चित्रशिखण्डिनः ।
राशीनामुदयो लग्नं ते तु मेषवृषादयः ॥ २८ ॥</v>
<c>सप्त च ते ऋषयश्व, दिक्संख्ये-
संज्ञायामिति ( सू० ) द्विगुः । मुखशब्दात्क्रत्वङ्‌गिरोवसिष्टपुलस्त्यपुलहाः । चित्रः शिखण्डश्चूडास्त्येषाम् ।
सप्तर्षिरित्येकत्वं रूढेः । ( ते राशयः ) मेषो वृषोथ मिथुनं कर्कटः सिंहकन्यके । तुलाथ वृश्चिको धन्वी
मकरः कुम्भमीनकौ ॥ २८ ॥</c>


<v>सूरसूर्यार्यमादित्यद्वादशात्मदिवाकराः ।
भास्कराहस्करब्रध्नप्रभाकरविभाकराः ॥ २९ ॥</v>
<c>सुवति सूरः । सूयते सूर्यः, राजसूयसूर्येति ( स० ) साधुः । इयर्ति-
अर्यमा । अदितेरपत्यमादित्यः । द्वादशात्मानो रूपाण्यस्य ( द्वादशात्मा ) । दिवा दिनं करोति दिवाकरः,
दिवाविभाप्रभेति( सू० ) टः । भास्कराहस्करौ कस्कादित्वात् ( सू० ) ब्रधते ब्रध्नः । भासः सन्त्यस्य भास्वान् ॥ २९ ॥</c>


<v>भास्वद्विवस्वत्सप्ताश्वहरिदश्वोष्णरश्मयः ।
विकर्तनार्कमार्तण्डमिहिरारुणपूषणः ॥ ३० ॥</v>
<c>विवस्तेजोस्यास्तीति विवस्वान् , तसौमत्वर्थइति ( सू० ) भसंज्ञायां पदकार्यं रुत्वं नास्ति । हरितो नीला
अश्वा अस्य ( हरिदश्वः ) । विकृन्तत्यात्मानं विकर्तनः, भ्रमेण तेजःशातनात् । अर्कयति तपत्यर्कः,
अर्च्यते वा । मृतण्डस्यापत्यं मार्तण्डः, मृताण्डमजाययेति मार्ताण्डो वा । मेहति मिहिरः, आदित्याज्जा-
यते वृष्टिरिति स्मृतिः ( मनु० ) । अरुणोस्त्यस्यारुणः, वर्णेन वा । पूषति पर्व( वर्ध )ते पूषा, इन्-
हन्‌पूषार्यम्णांशौ ( सू० ), सौच ( सू० ) इति नियमाद्दीर्घाभावः ॥ ३० ॥</c>


<v>द्युमणिस्तरणिर्मित्रश्चित्रभानुर्विरोचनः ।
विभावसुर्ग्रहपतिस्त्विषांपतिरहर्पतिः ॥ ३१ ॥</v>
<c>दिवि मणिरिव द्युमणिः,
अत एवाम्बरमणिर्गगनमाणिक्यादयोपि । तरन्त्यनेन तमस्तरणिः । मेद्यति मित्रः । विरोचते विरोचनः,
अनुदात्तेतश्च ( सू० ) इति युच् । विभा दीप्तिर्वसु धनमस्य विभावसुः । अह्नः पतिरहर्पतिः, अहरादी-
नांपत्यादिषु ( सू० ) इति वा रेफः ॥ ३१ ॥</c>


<v>भानुर्हंसः सहस्रांशुस्तपनः सविता रविः ।
माठरः पिङ्गलो दण्डचण्डांशोः पारिपार्श्विकाः ॥ ३२ ॥</v>
<c>भाति भानुः । हन्ति तमो हंसः । सूयते सविता । रूयते
स्तूयते रविः । कर्मसाक्षी जगच्चक्षुरंशुमाली [ लोकबन्धुः ] त्रयीतनुः । [ इनो भगो ] धामनिधिः [ अ-
ब्जिनीपतिरिति ज्ञेयम् ] । प्रद्योतनो दिनमणिः खद्योतो लोकबान्धवः । शूरोंशुसत्तमः प्रोक्तः पद्मिनीकान्त
इष्यते । मठरस्यापत्यं माठरः । दण्डोस्यास्तीति दण्डः । इन्द्रादयो ह्यष्टादश नामान्तरेणार्कपरिचारकाः,
यत्सौर( तन्त्र )म्– तत्र शक्रो वामपार्श्वे दण्डाख्यो दण्डनायकः । वह्निस्तु दक्षिणे पार्श्वे पिङ्गलो
वामन[ नामत ]श्व सः । यमोपि दक्षिणे पार्श्वे भवेन्माठरसंज्ञया । एवमन्येयावाद्याः ( पाताद्याः ) [ गुह-
हरराहुखरादयः । तेषु प्राधान्यात्त्रय एवोक्ताः ] । परितः पार्श्वे वर्तन्ते पारिपार्श्विकाः, परिमुखंच ( सू० )
इति चकाराट्‌ठक् ॥ ३२ ॥</c>


<v>सूरसूतोरुणोनूरुः काश्यपिर्गरुडाग्रजः ।
परिवेषस्तु परिधिरुपसूर्यकमण्डले ॥ ३३ ॥</v>
<c>सूतः सारथिः । ( कश्यपस्यापत्यं काश्यपिः ) ऋष्यन्धकेत्यण्‌ ( सू० ), का-
श्यप इति सभ्यः पाठः, बाह्वादित्वाद्वा ( सू० ) । परितो ( विष्यते ) व्याप्यतेनेन परिवेषः । परितो ।
यते परिधिः । समीपे सूर्यस्य प्रतिकृतिरुपसूर्यकम् , सूर्यमण्डलं च ॥ ३३ ॥</c>


;p{0020}
<v>किरणोस्रमयूखांशुगभस्तिघृणिपृश्न( रश्म )यः ।
भानुः करो मरीचिः स्त्रीपुंसयोर्दीधितिः स्त्रियाम् ॥ ३४ ॥</v>
<c>कीर्यते किरणः । वस-
न्त्यस्मिन् रसा उस्रः । मिनोति क्षिपति तमो मयूखः । अश्नुते– अंशुः । गां बभास्ति दीपयति गभस्तिः,
पृषोदरादिः ( सू० ), । जिघर्ति घृणिः । पिपर्ति स्पृशति वा क्ष्मां पृश्निः, भुवं वृष्टयै प[ व ]र्षति सि-
ञ्चति पृ[ वृ ]ष्णिरित्येके । कोर्यते करः । म्रियतेस्मिंस्तमो मरीचिः । दीधीते दीप्यते दीधितिः ॥ ३४ ॥</c>


<v>स्युः प्रभा रुग्रुचिस्त्विड् भा भाश्छविद्युतिदीप्तयः ।
रोचिः शोचिरुभे क्लीबे प्रकाशो द्योत आतपः ॥ ३५ ॥</v>
<c>प्रभादीनामादित्यरश्मित्वाभावात्पृथक्पाठः, द्युतिच्छव्योरिन्दुप्रस्तावोक्तेः पुनरिहोपादानं सामान्यार्थम् ।
दीप्त्यातपादयो ह्यसाधारणा अपि कविभिः साधारणीकृताः, यथा मुखदीप्तिः, चन्द्रातपः । रोचनं रुक् ।
भाभासौ धातुभेदात् । शोचिर्नैर्मल्यार्थोत्र ॥ ३५ ॥</c>


<v>कोष्णं कवोष्णं मन्दोष्णं कदुष्णं त्रिषु तद्वति ।
तिग्मं तीक्ष्णं खरं तद्वन्मृगतृष्णा मरीचिका ॥ ३६ ॥</v>
;c{इति व्योमदिग्वर्गः । २ ।}
<c>कवंचोष्णे ( सू० ) इति का–कव–कत्समुदायात्
त्रैरूप्यम् । एषां धर्ममात्रे क्लीबत्वं, धर्मिवृत्तित्वेभिधेयलिङ्‌गत्वम् । तेजनात्तिग्मतीक्ष्णौ । खं राति खरति
वा खरम् । तद्वदिति ध क्लीबत्वं धर्मिणि त्रिष्विति दिश्यते । अत्युष्णार्थं चैतत् , यदाहुः– तिग्मं तीक्ष्णं
कदुष्णं स्यात् । अन्यत्र तूपचारात्– तीक्ष्णोसिः । मृगाणां तृष्णास्याम् ( मृगतृष्णा ) । मरीचिप्रति-
कृतिर्मरीचिका । ग्रीष्मे सिकतास्वर्ककराः प्रतिफलिता जलत्वेनाभान्ति, अत एव मरुमरीचिकोच्यते ॥ ३६ ॥
इति व्योमदिग्वर्गः । २ ।</c>


<v>कालो दिष्टोप्यनेहापि समयोप्यथ पक्षतिः ।
प्रतिपद् द्वे इमे स्त्रीत्वे तदाद्यास्तिथयो द्वयोः ॥ १ ॥</v>
<c>कलयति कालयति वा सर्वं कालः । दिश्यते स्म दिष्टः । न– ईहतेत्रानेहा, असुन् , ऋदुशनस्पुरुदंशोने
हसांच ( सू० ) इति सावनङ् । समेति समयः । पक्षस्य मूलं प्रारम्भदिनं पक्षतिः । प्रतिपद्यते उपक्रम्यते-
नय प्रतिपत् । सा प्रतिपदाद्या यासां ताः, तन्यते तिथिः स्त्रीपुंलिङ्गः ॥ १ ॥</c>


<v>घस्रो दिनाहनी वा तु क्लीबे दिवसवासरौ ।
प्रत्यूषोहर्मुखं काल्यमुषःप्रत्युषसी अपि ॥ २ ॥</v>
<c>घसति तमो घस्यते-
( अद्यते )स्मिन् वा घस्रः । द्यति तमो दिनम् । न जहाति कालमहः, नञिजहातेः ( उ० ) इति
कनिन् । दीव्यति दिवसम् । वसन्त्यस्मिन् वासरम् । प्रत्यूषति निशां प्रतिरुजति, प्रतिगता– उषा
वा तदा प्रत्यूषः । काले साधु काल्यं, शाश्वतः कल्यमप्याह– कल्यं प्रभातं सज्जं च कल्यो नीरोग-
दक्षयोः । उष( ओष )त्यर्ककरैरुषः, कसुन् । एवं प्रत्युषः ॥ २ ॥</c>


<v>प्रभातं च दिनान्ते तु सायं संध्या पितृप्रसूः ।
प्राह्णापराह्णमध्याह्नास्त्रिसंध्यमथ शर्वरी ॥ ३ ॥</v>
<c>भातुं प्रवृत्तं प्रभातं, आदिकर्म-
णिक्तः( सू० ) । विभातं व्युष्टं च । गोसर्गो देश्याम् । प्रातः प्रगेव्ययम् । सायमव्ययम् । सायाह्नादिदर्शनात् ,
श्याद्‌व्‌यधेति( सू० ) णान्तोपि, स्यति दिनं सायः, सायमोह्ने मलोपश्चेति भाष्यं त्वनिष्टनिवृत्त्यर्थम् । संध्याय
न्त्यस्यां संधीयेते अहोरात्रौ वास्यां संध्या । पितॄन् प्रसूते पितृप्रसूः, ब्रह्मणो ह्येषा पितृप्रसवित्री तनुः ।
प्रारम्भाऽपरं मध्यं वाह्नः, राजाहःसखिभ्यष्टच् ( सू० ), अह्नोह्नएतेभ्यः ( सू० ) । तिस्रः संध्याः समा-
हृतास्त्रिसंध्यम् ।आबन्तोवा( वा० ) इति पक्षे स्त्रीत्वं नेष्टं, यन्माला– त्रिसंध्यं तु नपुंसकम् ।
शृणाति चेष्टाः शर्वरी ॥ ३ ॥</c>


;p{0021}
<v>निशा निशीथिनी रात्रिस्त्रियामा क्षणदा क्षपा ।
विभावरीतमस्विन्यौ रजनी यामिनी तमी ॥ ४ ॥</v>
<c>निश्यति तनूकरोति चेष्टा निशा, आतश्चोपसर्गे । ( सू० ) इति कः ।
निशीथोस्त्यस्यां निशीथिनी, महानिशाख्या । राति सुखं रात्रिः । आद्यन्तयोरर्धयामयोर्दिनव्यवहारात्त्रिया-
मा । क्षणमवसरं ददाति क्षणदा विश्रान्तिप्रदेत्यर्थः । क्षप्यते क्षपा, भिदाद्यङ् ( सू० ) । विभाति विभावरी,
क्वनिप्‌ , वनोरच ( सू० ) इति ङीप– रश्च । रञ्जयति तमसा रजनी । यामाः सन्त्यस्यां यामिनी । ताम्य-
न्त्यस्यां तमी । ( के भूषयन्ति स्तनमण्डलानि कीदृश्युमा चन्द्रमसः कुतः श्री । किमाह सीता दशवक्त्रनीता )
हारा महादेवरता तमातः ( विदग्ध० ) इति तमापि । वासतेयी मालायाम् ॥ ४ ॥</c>


<v>तमिस्रा तामसी रात्रिर्ज्यौत्स्नी चन्द्रिकयान्विता ।
आगामिवर्तमानाहर्युक्तायां निशि पक्षिणी ॥ ५ ॥</v>
<c>रात्रिः काकाक्षिवत् ।
तमोस्त्यस्यां तमिस्रा, ज्योत्स्नातमिस्रेति ( सू० ) साधुः । ज्यौत्स्नी तामसीत्यण्‌प्रकरणे ज्योत्स्नादिभ्यउपसंख्यानं
( वा० ), शाश्वतस्तु– ज्योत्स्ना ज्योतिष्मती रात्रिर्ज्योत्स्ना चन्द्रमसः प्रभेति । पूर्वापराहयोः पक्षयोरिव
मध्ये वर्तमानत्वात् , वर्तमानाहो यदीया निशा– निशामध्येपि दिवसः– पक्षिणीत्याहुः ॥ ५ ॥</c>


<v>गणरात्रं निशा बह्व्यः प्रदोषो रजनीमुखम् ।
अर्धरात्रनिशीथौ द्वौ द्वौ यामप्रहरौ समौ ॥ ६ ॥</v>
<c>गणानां रात्री-
णां समाहारः, अहःसर्वैकदेशेति ( सू० ) संख्यात्वादच् समासान्तः, रात्राह्नाहाःपुंसीति ( सू० ) अस-
माहारे हि पुंस्त्वम् यन्माला– गणरात्रं नपुंसकम् । प्रारब्धा दोषा यस्मिन् ( प्रदोषः ) । समावित्येव ।
अर्धं रात्रेरर्धंरात्रः, अर्धंनपुंसकमिति ( सू० ) तत्पुरुषः । नियतं शेरतेस्मिन् भूतानि निशीथः, अत एव
कात्यो निशीथं सुप्तजनमाह । याति यामः । प्रह्रियतेस्मिन् प्रहरः, पुंसिसंज्ञायांघः ( सू० ) ॥ ६ ॥</c>


<v>स पर्व संधिः प्रतिपत्पञ्चदश्योर्यदन्तरम् ।
पक्षान्तौ पञ्चदश्यौ द्वे पौर्णमासी तु पूर्णिमा ॥ ७ ॥</v>
<c>स
सन्धिः पर्वेति संबन्धः, दुर्गोपि– प्रतिपत्पञ्चदश्योस्तु संधिः पर्व प्रदिक् ककुप् । प्राच्यास्तु पर्वसन्ध्या-
ख्यमाख्यन् , रूपभेदात्क्लीबे । पक्षान्त इति योगकालसंज्ञा । पूर्णो माश्चन्द्रः पूर्णमास्तत्र भवा पौर्णमासी
पूर्णो मासो वर्तते वास्यां, पूर्णमासादण् । पूरणं पूर्णिः, ऋल्वादिभ्यःक्तिन्‌निष्ठावत् ( वा० ) इति नत्वं,
पूर्णिं मिमीते पूर्णिमा, कः ॥ ७ ॥</c>


<v>कलाहीने सानुमतिः पूर्णे राका निशाकरे ।
अमावास्या त्वमावस्यां दर्शः सुर्येन्दुसंगमः ॥ ८ ॥</v>
<c>सा पूर्णिमा कलाहीने निशाकरे, अनुमन्यतेनुमतिः । पूर्णे, राति सुखं
राका । ( अमावास्या ) अमा सह वसतोस्यां चन्द्रार्कौ । ( अमावस्या ) अमावस्यदन्यतरस्यां ( सू० )
इति ण्यति पक्षे वृध्द्यभावो निपात्यते । दृश्यते याज्ञिकैर्दर्शः, न दृश्यते चन्द्रोस्मिन् विपरीतलक्षणया
॥ ८ ॥</c>


<v>सा दृष्टेन्दुः सिनीवाली सा नष्टेन्दुकला कुहूः ।
उपरागो ग्रहो राहुग्रस्ते त्विन्दौ च पूष्णि च ॥ ९ ॥</v>
<c>सिनी सिता बाला कलास्याम् । कुहूर्विस्मापिकेत्यर्थः, कुं हन्ति तमसा वा । उपरज्यते छाद्यतेने-
नोपरागः । ग्रहणं ग्रहः, ग्रहवृदृ ( सू० ) इत्यप् ॥ ९ ॥</c>


<v>सोपप्लवोपरक्तौ द्वावग्न्युत्पात उपाहितः ।
एकयोक्त्या पुष्पवन्तौ दिवाकरनिशाकरौ ॥ १० ॥</v>
<c>इन्दू राहुग्रस्तः सोपप्लव उपरक्तश्च । एवं पूषापि ।
अग्निकृत उपसर्गः, उप– आसन्नमहितमस्योपाहितः, धूमकेत्वाख्य उत्पात इत्येके । एकयोक्त्या– अपृथ-
ग्वचनेन रोदसीवत् , न तु पुष्पवानिन्दुः सूर्यो वोच्यते, पुष्पं विकाशः प्रकाश इत्यर्थः ॥ १० ॥</c>


;p{0022}
<v>अष्टादश निमेषास्तु काष्ठा त्रिंशत्तु ताः कला ।
तास्तु त्रिंशत्क्षणस्ते तु मुहूर्तो द्वादशास्त्रियाम् ॥ ११ ॥</v>
<c>निमेषो-
क्षिस्पन्दकालः । काशते काष्ठा । ताः काष्ठास्त्रिंशत्कलयति कालं कला । ताः कलास्त्रिंशत्क्षणनात्क्षणः,
क्षणु हिंसायाम् । ते क्षणा द्वादश, मुहुरियर्ति मुहूर्तो द्विघटिकम् ॥ ११ ॥</c>


<v>ते तु त्रिंशदहोरात्रः पक्षस्ते दश पञ्च च ।
पक्षौ पूर्वापरौ शुक्लकृष्णौ मासस्तु तावुभौ ॥ १२ ॥</v>
<c>ते मुहूर्तास्त्रिंशदह्ना सहिता रात्रिरहो-
रात्रः, अहःसर्वैकदेशेत्यच्( सू० ), द्वन्द्वे त्वहोरात्राविमौ पुण्यौ । तेहोरात्राः पञ्चदश, पचति भूतानीति पक्षः, पक्ष
परिग्रहे वा । शुक्लो मासस्य पूर्वपक्षः कृष्णस्त्वपरः, यतश्चैत्रसिताद्या मासाः । तौ पक्षौ माश्वन्द्रस्तस्यायं
मास इति निर्वचनेन चान्द्रेण मानेनायम् । सौरसावननाक्षत्रमानैस्त्वन्यथा, मस्यति मिमीते वा ( मास )
॥ १२ ॥</c>


<v>द्वौ द्वौ माघादिमासौ स्यादृतुस्तैरयनं त्रिभिः ।
अयने द्वे गतिरुदग्दक्षिणार्कस्य वत्सरः ॥ १३ ॥</v>
<c>इयर्ति ऋतुः । माघाद्युपक्रमस्ततोयनारम्भात् । यदाह तैर्ऋतुभिस्त्रिभिः, अयतेर्कोनेनायनम् । उत्तरा
दक्षिणा च यार्कस्य गतिः, ते द्वे अयने मिलिते वत्सरो वर्षम् ॥ १३ ॥</c>


<v>समरात्रिंदिवे काले विषुवद्विषुवं च तत् ।
मार्गशीर्षे सहा मार्ग आग्रहायणिकश्च सः ॥ १४ ॥</v>
<c>समौ रात्रिंदिवौ यत्र, अचतुर–(सू० )
इत्यादिना साधुः । विषु साम्येव्ययम् , तद्विद्यतेस्य विषुवत् , विषुवं च, वो मत्वर्थे लिङ्‌गात् (अन्येभ्यो-
पिदृश्यते ) । विष्वगित्युत्तरपदलोपश्चाकृतसन्धेः ( वा० ) इति हि विषुव ( ण )शब्दो युक्तः । मृगशीर्षेण
युक्ता मार्गशीर्षी पौर्णमास्यस्मिन् , सास्मिन्पौर्णमासी ( सू० ) इत्यण् । सहोस्त्यस्मिन् सहाः, मत्वर्थे-
मासतन्वोरिति ( सू० ) यत, तस्य लुगकारेकाररेफाश्चेति ( वा० ) पक्ष लुक्, पुंस्त्वं लोकात् , सहश्च
सहस्यश्च हैमन्तिकावृतू इति छान्दसम् । एवं तपाः– नभाः । भीमवन्मृगशीर्षस्य मृगत्वान्मार्गः । आग्रहा-
यणी पौर्णमास्यस्मिन्नाग्रहायणिकः, आग्रहायण्यश्वत्थाट्‌ठक् ( सू० ) ॥ १४ ॥</c>


<v>पौषे तैषसहस्यौ द्वौ तपा माघेथ फाल्गुने ।
स्यात्तपस्यः फाल्गुनिकः स्याच्चैत्रे चैत्रिको मधुः ॥ १५ ॥</v>
<c>( पौषः–तैषः ) प्राग्व-
दण्– द्वयम् । तथा च– पुष्ययुक्ता पौर्णमासी पौषो मासे तु यत्र सा । नाम्ना स पौषो माघाद्याश्चैवमे-
कादशापरे– इति क्वचित्पाठोस्ति । सहोस्यास्तीति सहस्यः, मत्वर्थेमासतन्वोरिति ( सू० ) यत् । एवं
तपस्यनभस्यौ । तपोस्यास्तीति तपाः । ( फाल्गुनिकः ) विभाषाफाल्गुनीश्रवणाकार्त्तिकीचैत्रीभ्यष्ठक् ( सू० )
मधुर्वसन्तोस्यास्तीति मधुः, मधोर्ञच ( सू० ) इति ञस्य वा लुक् ॥ १५ ॥</c>


<v>वैशाखे माधवो राधो ज्यैष्ठे शुक्रः शुचिस्त्वयम् ।
आषाढे श्रावणे तु स्यान्नभाः श्रावणिकश्च सः ॥ १६ ॥</v>
<c>राधया युक्ता पौर्णमासी-
अस्मिन् राधः । शुग्विद्यतेस्य शुक्रः, लुगकारेकाररेफाश्च ( वा० ) इति रेफः । शुग्विद्यतेस्य शुचिः,
इकारः । न भासनं मेघच्छन्नत्वादस्त्यस्य नभाः ॥ १६ ॥</c>


<v>स्युर्नभस्यप्रौष्ठपदभाद्रभाद्रपदाः समाः ।
स्यादाश्विन इषोप्याश्वयुजोपि स्यात्तु कार्त्तिके ॥ १७ ॥</v>
<c>भीमवद्भद्र( या )युक्ता भाद्री पौर्ण-
मास्यस्मिन् भाद्रः । इष्यते– इडन्नं विद्यतेस्य– इषः, अकारः ॥ १७ ॥</c>


<v>बाहुलोर्जौ कार्त्तिकिको हेमन्तः शिशिरोस्त्रियाम् ।
वसन्ते पुष्पसमयः सुरभिर्ग्रीष्म ऊष्मकः ॥ १८ ॥</v>
<c>बहुलाभिर्युक्ता बाहुली पौर्णमा-
स्यस्मिन् बाहुलः । ऊर्क्–अन्नं बलं वास्यास्तीति–ऊर्जः । हिमान्तोस्य हेमन्तः, पृषोदरादिः ( सू० ) ।
( शिशिरः ) शिनोत्यर्थं शीतेन, शिञ् निशाने । वसन्त्यस्मिन् सुखं, वस्ते भुवं वा वसन्तः, झच्‌ । सुष्ठु
रभते सुरभति वा सुरभिः । फल्गुर्देश्याम् । गिरन्त्यम्बु ग्रीष्मः । ऊष्मप्रतिकृतिरूष्मकः ॥ १८ ॥</c>


;p{0023}
<v>निदाघ उष्णोपगम उष्ण ऊष्मागमस्तपः ।
स्त्रियां प्रावृट् स्त्रियां भूम्नि वर्षा अथ शरत्स्त्रियाम् ॥ १९ ॥</v>
<c>निदह्यते-
स्मिन् निदाघः, घञ्‌ , न्यङ्‌क्वादित्वात्कुत्वम् ( सू० ) । उष( ओष )ति– उष्णः । तपति तपः, अच् ,
यल्लक्ष्यम्– तपेन वर्षाः शरदा हिमागमः ( शिशु० ) । प्रवर्षति प्रावृट् , नहिवृतिवृषीति ( सू० ) दीर्घः ।
भूम्नि बहुत्वे, वर्षमस्त्यासां वर्षन्ति वा वर्षाः । शीर्यन्तस्यां पाकेनौषधयः शरत् ॥ १९ ॥</c>


<v>षडमी ऋतवः पुंसि मार्गादीनां युगैः क्रमात् ।
संवत्सरो वत्सरोब्दो हायनः स्त्री शरत्समाः ॥ २० ॥</v>
<c>यत्कात्यः–
आदाय मार्गशीर्षाच्च द्वौ द्वो मासावृतुः स्मृतः । हेमन्ताद्धि वत्सरस्यारम्भः । ऋतुः पुंलिङ्गः । संवसन्ति
ऋतवोस्मिन् संवत्सरः, ऋतुपरिवर्तात्मा ह्यसौ, यद्भागुरिः– सर्वर्तुपरिवर्तस्तु स्मृतः संवत्सरो बुधैः ।
परिवत्सरोपि । इदावत्सर इद्वत्सरोनुवत्सरश्च ज्योतिषे । आप्यतेब्दः । जहाति–ऋतून् हायनः, हश्चव्रीहि-
कालयोः ( सू० ) इति ण्युट् । समन्ति समाः, सह मान्ति वर्तन्ते ऋतवो यासां वा, स्त्रीबहुत्वेयं यथा–
जीव्यात्सहस्रं समाः । समांसमांविजायते ( सू० ) इत्येकत्वेपि दृश्यते ॥ २० ॥</c>


<v>मासेन स्यादहोरात्रः पैत्रो वर्षेण दैवतः ।
दैवे युगसहस्रे द्वे ब्राह्मः कल्पौ तु तौ नृणाम् ॥ २१ ॥</v>
<c>मासेन पौरुषेणेति शेषः ।
पितृणामयं पैत्रः, देवतार्थे पित्र्यः स्यात् । तत्र कृष्णः पक्षोऽहः शुक्लो रात्रिः । वर्षेण पौरुषेणेति शेषः । [ देवताना-
मयं दैवतोहोरात्रः ] तत्रोत्तरायणमहः– दक्षिणायनं रात्रिः । [ ब्रह्मणोयं ब्राह्मः ] अहोरात्र इत्येव । दैवेर्हि
सषाष्टैः ( षष्ट्यधिकैः ) त्रिभिरहोरात्रशतैर्दिव्यं वर्षं, तैर्द्वादशभिः सहस्रैर्लौकिकं चतुर्युगं, तच्च देवानामेकं युगं,
तत्सहस्रं ब्रह्मणो दिनं भूतानां स्थितिकालः, तावत्येव रात्रिर्भूतानां प्रलयकालः । [ यन्मनुः ]– चत्वार्याहुः
सहस्राणि वर्षाणां तु कृतं युगम् । तस्य तावच्छती संध्या संध्यांशश्च तथाविधः ॥ इतरेषु ससंध्येषु ससंध्या-
शेषु च त्रिषु । एकापायेन वर्तन्ते सहस्राणि शतानि च ॥ यदेतत्परिसंख्यातमादावेव चतुर्युगम् । एतद् द्वा-
दशसाहस्रं देवानां युगमुच्यते ॥ [ दैविकानां युगानां तु सहस्रं परिसंख्यया । ब्राह्ममेकमहर्ज्ञेयं तावती रात्रि-
रुच्यते ॥ ] ये द्वै दैवे युगसहस्रे तौ नृणां कल्पौ, सर्वनाम्नां विधीयमानानूद्यमानलिङ्गग्रहणे कामचारः । एकः
स्थितिं कल्पयति, द्वितीयः क्षयं कल्पयति ( अतः कल्प इत्युच्यते ) ॥ २१ ॥</c>


<v>मन्वन्तरं तु दिव्यानां युगानामेकसप्ततिः ।
संवर्तः प्रलयः कल्पः क्षयः कल्पान्त इत्यपि ॥ २२ ॥</v>
<c>मनूनां स्वायंभुव[ स्वारोचिषौत्तमि-
तामसिरैवत ]चाक्षुषवैवस्वतादीनां प्रजापतीनामन्तरमवकाशोवधिर्वा । तैर्हि चतुर्दशभिर्मन्वन्तरैर्ब्रह्मणो दिन-
म् । संवर्तते प्रलीयते कल्पते क्षीयतेस्मिन् वा जगत् । कल्पस्यान्तोवधिः कल्पान्तः । एकः कल्पोत्र क्षयार्थोऽन्यो
ब्रह्मदिनार्थः, यच्छाश्वतः– कल्पः शास्त्रे विधौ न्याये संवर्ते ब्रह्मणो दिने । संहारो युगात्ययः परिवर्त-
श्च ॥ २२ ॥</c>


<v>अस्त्री पङ्‌कं पुमान पाप्मा पापं किल्बिषकल्मषम् ।
कलुषं वृजिनैनोघमंहो दुरितदुष्कृतम् ॥ २३ ॥</v>
<c>क्षयहेतुं पापमाह । पञ्च्यते पङ्कः । पात्यस्मात्पाप्मा पापं च । केलयति किल्बिषम्
कलयति कल्मषं कलुषं च । वर्ज्यते वृजिनम् । एत्येनः । न जहात्यघम् । अंहत्यंहः । दुरेति दुरितम् ।
दुष्क्रियते स्म दुष्कृतम् । एनोंहश्च सान्तौ । मालायां किण्वम् । मलोनेकार्थेषु ॥ २३ ॥</c>


;p{0024}
<v>स्याद्धर्ममस्त्रियां पुण्यश्रेयसी सुकृतं वृषः ।
मुत्प्रीतिः प्रमदो हर्षः प्रमोदामोदसंमदाः ॥ २४ ॥</v>
<c>धारणाद्धर्मः,
यागाङ्‌गे नपुंसकं– तानि धर्माणि प्रथमान्यासन् ( श्रुतिः ), फले तु पुमान्– एष धर्मः सनातनः
( मनु० ) इति विशेषोस्य नेष्टः । लोकधर्मा नाट्यधर्मेति पारिभाषिको धर्मञ्शब्दोप्यस्ति । पुनाति पुण्यं
पुण्यकर्मणि शुभे च । अतिशयेन प्रशस्यं श्रेयः । ईयसुनि प्रशस्यस्यश्रः ( सू० ) । सुक्रियते स्म सुकृतम् ।
वर्षति वृषः, कः । प्रमदसंमदौहर्षे ( सू० ) साधू ॥ २४ ॥</c>


<v>स्यादानन्दथुरानन्दः शर्मशातसुखानि च ।
श्वःश्रेयसं शिवं भद्रं कल्याणं मङ्गलं शुभम् ॥ २५ ॥</v>
<c>आनन्दनमानन्दथुः, ट्वितोथुच् ( सू० ) ।
शृणाति क्लेशं शर्म । श्यति दुःखं शातं, शो तनूकरणे, तन् । शोभनानि खानीन्द्रियाण्यस्मिन् सुखयति
वा सुखम् । श्व आगामि श्रेयोत्र श्वःश्रेयसं, श्वोवसीयं च, श्वसोवसीयःश्रेयसः ( सू० ) इत्यच् । भन्दते
भद्रं, भदि कल्याणे । कल्यं नीरुजत्वमणति कल्याणम् । मङ्ग्यते मङ्गलम् । शोभते शुभम् ॥ २५ ॥</c>


<v>भावुकं भविकं भव्यं कुशलं क्षेममस्त्रियाम् ।
शस्तं चाथ त्रिषु द्रव्ये पापं पुण्यं सुखादि च ॥ २६ ॥</v>
<c>भवनशीलं भावुकं, ( लषपतपद )स्थाभूवृषेति ( सू० ) उकञ्‌ । प्रशस्तो भवोस्यास्ति भविकम् ।
भवनार्हं भव्य, भव्यगेयेति ( सू० ) साधुः । कुशान्– लाति कुत्सितं श्यति वा कुशलम् । क्षिणोति
क्लेशान्‌ क्षेमः । शस्यते स्म शस्तम् । प्रशस्तं च । निःश्रेयसं मालायाम् । सूनृतं कात्यः । द्रव्य इति
विशेष्यलिङ्‌गतायामभिधेयालिङ्‌गम् । आदिशब्दात्कलुषश्रेयःशिवभद्रादयः ॥ २६ ॥</c>


<v>मतल्लिका मचर्चिका प्रकाण्डमुद्घतल्लजौ ।
प्रशस्तवाचकान्यमून्ययः शुभावहो विधिः ॥ २७ ॥</v>
<c>निरस्तावय-
वा एवैते प्रशंसार्थाः, अत एव प्रशंसावचनैश्च ( सू० ) इति नित्यसमासः । प्रशस्तो गौर्गोमतल्लिका,
ब्राह्मणमचर्चिका, गोप्रकाण्डम् , कठोद्‌घः, कुमारतिल्लजः, तल्लजक इति तु लक्ष्यम् । संघोद्घौगणप्रशं-
सयोरिति ( सू० ) उद्घोऽसमासेपि । एत्ययः ॥ २७ ॥</c>


<v>दैवं दिष्टं भागधेयं भाग्यं स्त्री नियतिर्विधिः ।
हेतुर्ना कारणं वी–बीजं निदानं त्वादिकारणम् ॥ २८ ॥</v>
<c>देवस्यात्मन इदं दैवं पूर्वकर्म । दिश्यते स्म
दिष्टम् । भगस्यैश्वर्यादेरिदं भागं, भागमेव भागधेयम् , भागरूपनामभ्योधेयः ( वा० ) । भागाद्यच्च ( सू० )
भाग्यम् । नियम्यतेनया नियतिः । विधीयतेनेन विधिः । भविष्यद् भवितव्यता च । हिनोति हेतुः ।
कार्यतेनेन कारणम् । वीज्यतेनेन वेति वा वीजम् । निदीयते जन्यतेनेन निदानम् । आदावारम्भे कारण-
मुपादानकारणम् , सहकारिकारणमन्यत् ॥ २८ ॥</c>


<v>क्षेत्रज्ञ आत्मा पुरुषः प्रधानं प्रकृतिः स्त्रियाम् ।
विशेषः कालिकोवस्था गुणाः सत्त्वं रजस्तमः ॥ २९ ॥</v>
<c>( क्षेत्रं ) देहमात्रं चेतयते क्षेत्रज्ञः । अतति संचर-
त्यात्मा । पुरि शयनात्पुरणाद्वा पुरुषः । प्रधत्तेन्तः सर्वं प्रधानम् । प्रारम्भात्क्रियतेनया प्रकृतिः, सत्वरज-
स्तमसां साम्यावस्था– अव्यक्ताख्या । कालकृतो देहादेर्भेदोवस्था– अन्यथास्थितिर्यौवनादिः । गुणाः
प्रकृतेर्धर्माः । सत्त्वं साधुत्वप्रकाशकं ज्ञानसुखहेतुः । रजो रागात्मकं दुःखहेतुः । ताम्यत्यनेन तम
आवरकं मोहहेतुः ॥ २९ ॥</c>


<v>जनुर्जननजन्मानि जनिरुत्पत्तिरुद्भवः ।
प्राणी तु चेतनो जन्मी जन्तुजन्युशरीरिणः ॥ ३० ॥</v>
<c>जननं जनुः, जनेरुसिः ( उ० ) । उत्पत्तिसाहचर्याज्जनिः स्त्री, इक्( ण् ) ।
जन्मी, व्रीह्यादित्वात् ( सू० ) । जायते जन्युः ॥ ३० ॥</c>


;p{0025}
<v>जातिर्जातं च सामान्यं व्यक्तिस्तु पृथगात्मता ।
चित्तं तु चेतो हृदयं स्वान्तं हृन्मानसं मनः ॥ ३१ ॥</v>
;c{इति कालवर्गः । ३ ।}
<c>(व्यक्तिः ) विशेषाख्या । चेतति चित्तं, क्तः,
असुनि चेतः । ह्रियते विषयैर्हृदयम् । स्वनति स्वान्तं, क्षुब्धस्वान्तेति ( सू० ) साधुः । ह्रियते हृद् दान्तं
प्रकृत्यन्तरमस्ति, तदाधारोपि हृत्पुण्डरीकम् । मन्यते मनः मन । एव मामसम् , स्वार्थेऽण् ॥ ३१ ॥
इति कालवर्गः ।</c>


<v>बुद्धिर्मनीषा धिषणा धीः प्रज्ञा शेमुषी मतिः ।
प्रेक्षोपलब्धिश्चित्संवित्प्रतिपज्ज्ञप्तिचेतनाः ॥ १ ॥</v>
<c>मनुते मनीषा, मनस एव– ईषा वा । दे( दि )धेष्टि धिषणा, धिष शब्दे । ध्यायति धीयते
वास्यां धीः । शेते शेः– मोहस्तं मुष्णाति शेमुषी, शमेः क्वसावेत्वाभ्यासलोपे ङीब्वा । उपलब्धिर्बा-
हुलकात्क्तिन् , षित्वादङि तूपलम्भा स्यात् । प्रतिपत्तिः प्रतिपत् , सर्वे गत्यर्था ज्ञानार्थाः । ज्ञप्तिः, कथं-
चित्तोषणार्थे, मितांह्रस्वः ( सू० ) । सांख्ये बुद्धिधर्मस्येते पर्यायाः, वैशेषिकादौ चतुर्दशापि
बुध्द्यर्थाः ॥ १ ॥</c>


<v>धीर्धारणावती मेधा संकल्पः कर्म मानसम् ।
चित्ताभोगो मनस्कारश्चर्चा संख्या विचारणा ॥ २ ॥</v>
<c>मेधते संगच्छतेस्यां मेधा । मनसो व्यापारः संकल्पः । विकल्पोपि । पूर्वोक्तस्य
चित्तस्य संतानद्वारेण स्थै[ धै ]र्यमाभोग इति बौद्धाः । पुनःपुनर्मनसि करणं मनस्कारः, अतः-
कृकमाति ( सू० ) सत्वम् । समाधानमवधानं प्रणिधानं च । चर्चनं संख्यानं विचारश्च । विमर्शौ
वासना भावना, संस्कारोनुभताद्यविस्मृतिरिति वक्तव्यम् ॥ २ ॥</c>


<v>अध्याहारस्तर्क ऊहो विचिकित्सा तु संशयः ।
संदेहद्वापरौ चाथ समौ निर्णयनिश्चयौ ॥ ३ ॥</v>
<c>अध्याहरणमपूर्वोत्प्रेक्षणम् । तरत्यनेन
संशयविपर्ययौ तर्कः, तर्कणं वा, तर्क भाषार्थः । उभयकोटिस्पृग्ज्ञानं विचिकित्सा– एकत्रानारूढेः, किंतः
संशये सन् । शीङ्‌दिहोर्नानार्थयोः संशब्देनैषोर्थो द्योत्यते, उपसर्गस्य वा सोर्थो धातूपाधिवशात्प्रकाशते ।
एवं सर्वत्र । द्वौ पक्षौ परौ यत्र द्वापरः, पृषोदरादित्वात् ( सू० ) आत्वम् ॥ ३ ॥</c>


<v>मिथ्यादृष्टिर्नास्तिकता व्यापादो द्रोहचिन्तनम् ।
समौ सिद्धान्तराद्धान्तौ भ्रान्तिर्मिथ्यामतिर्भ्रमः ॥ ४ ॥</v>
<c>मिथ्यादृष्टिः परलोकाभावबुद्धिः । नास्ति परलोक इति मतिर्यस्य, अस्तिनास्तिदिष्टंमतिः
( सू० ) इति ठक् । व्यापादनं व्यापादः, ण्यन्तादच् । राद्धः सिद्धान्तो निश्चयोस्य राद्धान्तः ।
मिथ्यामतिरतस्मिंस्तदिति ज्ञानम् ॥ ४ ॥</c>


<v>संविदागूः प्रतिज्ञानं नियमाश्रवसंश्रवाः ।
अङ्गीकाराभ्युपगमप्रतिश्रवसमाधयः ॥ ५ ॥</v>
<c>पक्षोक्तिः प्रथिताङ्‌गीकारश्चेत्युभयीह प्रतिज्ञा । संविज्ज्ञानं,
यथा– सत्संवित्करणातीता, नियमोपि, यथा– संविदं लङ्‌घयेच्च सः । धातूनामनेकार्थत्वादुपसर्गवशाद्वा
तत्तदर्थत्वम् । आगमनमागूः, भ्रमेश्च ङूः  ( उ० ) इति चकाराङ्‌ ङूः ॥ ५ ॥</c>


;p{0026}
<v>मोक्षे धीर्ज्ञानमन्यत्र विज्ञानं शिल्पशास्त्रयोः ।
मुक्तिः कैवल्यनिर्वाणश्रेयोनिःश्रेयसामृतम् ॥ ६ ॥</v>
<c>मोक्षविषया मोक्षफला वा
धीः ( ज्ञानम् ) । मोक्ष [ प्रतिपादक ] शास्त्रादन्यत्र शिल्पे चित्रादौ शास्त्रे च धीर्विज्ञानम् । मोचनं मुक्ति-
र्मोक्षः पाशेभ्य आत्मनः पृथग्भावः । अत एव कैवल्याख्या । निर्वात्यस्मिन्निति निर्वाणं, निर्वाणोऽवात
इति ( सू० ) साधुः, पैओवै शोषणे । अतिशयेन प्रशस्यं श्रेयः । निश्चितं श्रेयो निःश्रेयसम् , अचतुरेति
( सू० ) साधुः । अविद्यमानं मृतमत्रामृतम् ॥ ६ ॥</c>


<v>मोक्षोपवर्गोथाज्ञानमविद्याहंमतिः स्त्रियाम् ।
रूपं शब्दो गन्धरसस्पर्शाश्च विषया अमी ॥ ७ ॥</v>
<c>भावेभ्योपवर्जनमपवर्गः । महानन्दोपुनर्भवश्च ।
विरुद्धं वेदनमविद्या, अधर्मानर्थवद् विपर्यये नम् , यदाह– अनित्याशुचिदुःखानात्मसु नित्यशुचिसुखात्म-
ख्यातिरविद्या । अहमित्यस्य मननमहंमतिः, अनात्मन्यात्माभिमानात् , अहमिति विभक्तिप्रतिरूपको
निपातः । रूपाद्याः पञ्च, विसिन्वन्ति बध्नन्ति विषयाः, पचाद्यच् ( सू० ), परिनिविभ्यः सेवसितसयेति ( सू० )
षत्वम् ॥ ७ ॥</c>


<v>गोचरा इन्द्रियार्थाश्च हृषीकं विषयीन्द्रियम् ।
कर्मेन्द्रियं तु पाय्वादि मनोनेत्रादि धीन्द्रियम् ॥ ८ ॥</v>
<c>गाव इन्द्रियाणि चरन्त्येषु गोचराः, गोचरसंचरेति ( सू० ) साधुः । इन्द्रियैरर्थ्यन्त इन्द्रि-
यार्थाः । अर्थाश्व । हृष्यत्यनेन हृषीकम् । विषयोस्यास्तीति विषयि । इन्द्रस्यात्मनो लिङ्‌गमिन्द्रियं,
इन्द्रियमिन्द्रलिङ्गं ( सू० ) इति साधु । वाक्पाणिपादपायूपस्थाख्यं वचनादानगत्युत्सर्गानन्दरूपकर्म-
साधनमिन्द्रियम् । मनःषष्ठानि नेत्रजिह्वाघ्राणत्वक्‌श्रोत्राणि धीहेतवो बुद्धीन्द्रियाणीत्यर्थः ॥ ८ ॥</c>


<v>तुवरस्तु कषायोस्त्री मधुरो लवणः कटुः ।
तिक्तोम्ब्लश्च रसाः पुंसि तद्वत्सु षडमी त्रिषु ॥ ९ ॥</v>
<c>तु
इति सौत्रादावरणार्थादौणादिको वरच् । कषति कण्ठं कषायः । मधु माधुर्यमस्यास्तीति मधुरः, ऊष-
सुषीति ( सू० ) रः । लुनाति जाड्यं लवणः, नन्द्यादित्वात् ( सू० ) ल्युः, णत्वं च । कटल्यावृणोति
कटुः । तेजति स्म तिक्तः । अम्बत्यम्ब्लः, अमेर्ल इत्येके– अम्लमाहुः । तुवराद्याः षट् , रस्यन्त इति
रसाः । गुणमात्रे रसः पुंसि, गुणवढ्वृत्तित्वे तेभिधेयलिङ्‌गाः ॥ ९ ॥</c>


<v>विमर्दोत्थे परिमलो गन्धे जनमनोहरे ।
आमोदः सोतिनिर्हारी वाच्यलिङ्गत्वमागुणात् ॥ १० ॥</v>
<c>सुरभिमाल्यगन्धादिपरिमर्दनोत्पन्नो
हृद्यो गन्धः परिमलः । स गन्धोतिदूरव्यापी मनोहारी वा, समन्तान्मोदन्तेनेनामोदः । वाच्यलिङ्‌गत्व
मागुणात्– अधिकारोयम् , ( अधिकारार्थः ) गुणाः शुक्लादय इत्येतस्मात्प्रागभिधेयलिङ्‌गाः ॥ १० ॥</c>


<v>समाकर्षी तु निर्हारी सुरभिर्घ्राणतर्पणः ।
इष्टगन्धः सुगन्धिः स्यादामोदी मुखवासनः ॥ ११ ॥</v>
<c>अत्र यो यं प्रति प्रसिद्धस्तदनुवादे नान्यविधिः । निर्हरत्यवश्यं निर्हारी । सुष्ठु रभते सुरभिः । शो-
भनो गन्धोस्य सुगन्धिः, गन्धस्येदुत्पूतीति ( सू० ) इत् । मुखं वासयत्यनुलिम्पति मुखवासनः, मुख-
वासयोग्य इत्येके, मुखवासस्यागुरुवासन इति भागुरिः, यतः– आमोदो नित्योस्यास्ति अन्ये द्वौ द्वौ भि-
न्नावाहुः ॥ ११ ॥</c>


<v>पूतिगन्धिस्तु दुर्गन्धो विस्रं स्यादामगन्धि यत् ।
शुक्लशुभ्रशुचिश्वेतविशदश्येतपाण्डराः ॥ १२ ॥</v>
<c>पूयी विस( श )रणे दुर्गन्धे च, पूतिर्विस्रः पूतेरिव वा गन्धोस्य । विस्यति विस्रं,
विस उत्सर्गे । आमोपक्को मलस्तस्येव गन्धोस्यामगन्धि, उपमानाच्च ( सू० ) इतीत् । शोकति मनोस्मि-
ञ्शुक्लः, शुक गतो । शोभते शुभ्रः । शुच्यति शुचिः । ञिश्विता वर्णे, श्वेतते श्वेतः । विशीयते विशदः,
विशति चित्ते वा । श्यायते श्येतः । पण्डते याति मनोस्मिन्पाण्डरः– उणादौ ( अरः ) ॥ १२ ॥</c>



;p{0027}
<v>अवदातः सितो गौरोवलक्षो धवलोर्जुनः ।
हरिणः पाण्डुरः पाण्डुरीषत्पाण्डुस्तु धूसरः ॥ १३ ॥</v>
<c>अव-
दायते शोध्यतेवदातः । सिनोति मनः सितः, षिञ् बन्धने । गो( गु )रते मनोस्मिनगोरः, गुरी उद्यमे,
गार एव गौरः । अवलक्ष्यतेवलक्षः । धूयते मलोस्य धवलः, धावेर्ह्रस्वश्चेति श्रीभोजः । अर्ज्यतेर्जुनः ।
हरति हरिणः । पाण्डुः पाण्डुत्वमस्यास्तीति पाण्डुरः, नगपांसुपाडुभ्योरः ( वा० ) । ईषदव्यक्तः पाण्डुः,
धूनोति चेतो धूसरः ॥ १३ ॥</c>


<v>कृष्णे नीलासितश्यामकालश्यामलमेचकाः ।
पीतो गौरो हरिद्राभः पालाशो हरितो हरित् ॥ १४ ॥</v>
<c>वर्णान् कर्षति कृष्णः । नील वर्णे, कः । सितविरुद्धोसितः । श्यायते
श्यामः । श्यामं श्यामत्वं लाति श्यामलः । कालयति मनः कालः । मेचयति ( मचति ) मिश्रीभवति
मेचकः, मेचकः शिखिकण्ठाभ इति दुर्गः । पीयते वर्णात् पीतः । पलाशस्य वर्णस्यायं पालाशः पीतरक्त-
कृष्णः, शाश्वतः पलाश इत्याह– राक्षसे किंशुके पर्णे पलाशाख्यं हरित्यपि । हरति हरितः ॥ १४ ॥</c>


<v>लोहितो रोहितो रक्तः शोणः कोकनदच्छविः ।
अव्यक्तरागस्त्वरुणः श्वेतरक्तस्तु पाटलः ॥ १५ ॥</v>
<c>रोहति रोहितः, रलयोरेकत्वम् । शोणति शोणः, शोणृ वर्णे । कोकनदच्छविः पद्माभः । पीतरक्तस्तु
पिञ्जरः । रागोत्र लौहित्यम् । इयर्त्यरुणः । पाटलवर्णः ( पाटलः ), पाटेरलज्वा ॥ १५ ॥</c>


<v>श्यावः स्यात्कपिशो धूम्रधूमलौ कृष्णलोहिते ।
कडारः कपिलः पिङ्गपिशङ्गौ कद्रुपिङ्गलौ ॥ १६ ॥</v>
<c>श्यायते
श्यावो धूसरारुणः । कपेर्मर्कटस्येव वर्गोस्त्यस्य कपिशः, लोमादित्वात् ( सू० ) शः । धूनोति धूमं राति
वा धूम्रः । धूमवर्णं लाति धूमलः । कडति कडारः । कपिवर्णं लाति कपिलः । पिञ्जति पिङ्गलः ।
पिशति पिशङ्गः । कन्दते कद्रुः । पिङ्गं लाति पिङ्गलः । बभ्रुरनेकार्थे । पिशङ्गो रोचनापाण्डुरिति
कात्यः ॥ १६ ॥</c>


<v>चित्रं किर्मीरकल्माषशव–ब–लैताश्च कर्वु–र्बु–रे ।
गुणे शुक्लादयः पुंसि गुणिलिङ्गास्तु तद्वति ॥ १७ ॥</v>
;c{इति धीवर्गः । ४ ।}
<c>चीयते चित्रम् । कीर्यते किर्मीरः । कलयति वर्णान् कल्माषः । शवति याति वर्णा-
ञ्शवलः । एति वर्णानेतः । क्रियते वर्णैः कर्बुरः, कर्वति वा । गुणमात्रे वर्तमाना गुणाः पुंसि, पटस्य
शुक्लः । गुणवद्‌वृत्तितायां त्वभिधेयलिङ्गाः, शुक्लः पटः, शुक्ला शाटी, शुक्लं वस्त्रम् । वर्णादनुदात्तात्तोपधा-
त्तोनः ( सू० ) इति श्येनी श्येता, लोहिनी लोहिता ॥ १७ ॥ इति धीवर्गः । ४ ।</c>


<v>ब्राह्मी तु भारती भाषा गीर्वाग्वाणी सरस्वती ।
व्याहार उक्तिर्लपितं भाषित वचनं वचः ॥ १ ॥</v>
<c>रूपभेदानुक्त्वा शब्दभेदानाह ब्राह्मीत्विति । ब्रह्मण इयं ब्राह्मी, ब्राह्मोजाताविति ( सू० ) साधुः ।
अत एव शब्दब्रह्मणोधिष्ठात्र्याः पर्याया एते । व्याहारादयस्त्वधिष्ठेयाः । बिभर्ति भारती । भाष्यते भाषा ।
गृणाति गीः । उच्यते वाक्, क्विब्वचिप्रच्छीति ( वा० ) क्विप् , दीर्घोसंप्रसारणं च । वाण्यते शब्द्यते
वाणी । सरः प्रसरणमस्त्यस्याः सरस्वती । उच्यते वचः, असुन् ॥ १ ॥</c>


;p{0028}
<v>अपभ्रंशोपशब्दः स्याच्छास्त्रे शब्दस्तु वाचकः ।
तिङ्‌सुबन्तचयो वाक्यं क्रिया वा कारकान्विता ॥ २ ॥</v>
<c>संस्कृतादपभ्रश्यत इत्यपभ्रंशः ।
अपभ्रष्टः शब्दोपशब्दः, गावी गोणी गोपोतलिकादिः । शास्त्रे व्याकरणतर्कशास्त्रादौ यो वाचकः स शब्दः,
लोके समुद्रघोषादिरपि । वक्तव्यं वाक्यं, चजोःकुघिण्यतोः ( सू० ), वचोऽशब्दसंज्ञायां ( सू० ) इत्य-
न्यत्र वाच्यम् । तिड्न्तसमूहो यथा– पचति भवति– पाको भवतीत्यर्थः । सुबन्तचयो यथा– प्रकृतिसि-
द्धभिदं हि महात्मनाम् ( भर्तृ० ), भवत्यध्याहारस्त्वत्र हि वाचकमात्रम् । कारकैरन्विता संवद्धार्था वा
क्रिया वाक्यम्– देवदत्त गामभ्याज शुक्लां दण्डेन । सर्वत्राकाङ्क्षायोग्यतावशादन्वितत्वं लक्षणं, यज्जै-
मिनिः– अर्थैकत्वादेकं वाक्यं साकाङ्क्षं चेद्विभागे स्यात् । भट्टोपि– साकाङ्क्षावयवं भेदे पराना-
काङ्क्षशब्दकम् । कर्मप्रधानं गुणवदेकार्थं वाक्यमुच्यते । एकं शब्दात्मनोन्यदर्थात्मकस्य वाक्यस्य
लक्ष्मेत्येके ॥ २ ॥</c>


<v>श्रुतिः स्त्री वेद आम्नायस्त्रयी धर्मस्तु तद्विधिः ।
स्त्रियामृक्सामयजुषी इति वेदास्त्रयस्त्रयी ॥ ३ ॥</v>
<c>श्रूयते श्रुतिः । विदन्त्यनेन धर्मं वेदः । आम्नायते पारंपर्येणाम्नायः । त्रयोवयवास्त्रयी,
अथर्वणस्त्रय्युद्धारः । त्रय्यनुवादाच्छ्‌रुत्यादिविधिरिति लिङ्गसंकरदोषो नोद्भावनीयः । निगमोनेकार्थे ।
वैदिको विधिः– चोदनालक्षणोर्थो धर्मः, यद् गौतमः– श्रुतिस्मृतिविहितो धर्मः । स्मृत्युक्तोपि वैदिक
एव, वेदमूलत्वात्स्मृतेः । तद्विधिरिष्टाख्यस्त्रयीधर्मोन्यः पूर्ताख्य इत्येके । ऋच्यते स्तूयतेनया ऋक् । स्यति
पापं साम । इज्यतेनेन यजुः ॥ ३ ॥</c>


<v>शिक्षेत्यादि श्रुतेरङ्गमोङ्कारप्रणवौ समौ ।</v>
इतिहासः पुरावृत्तमुदात्ताद्यास्त्रयः स्वराः ॥ ४ ॥</v>
<c>अङ्ग्यते ज्ञायतेनेनाङ्गमुपकारकम् , शिक्षा कल्पो व्याकरणं निरुक्तं
ज्योतिषां गतिः । छन्दोविचितिरित्यतैः षडङ्गो वेद उच्यते । ( ओङ्कारः ) स्वार्थे कारः, वर्णात्कारः
( वा० ) इत्यत्र निर्णीतत्वात् । प्रणूयते प्रणवः । इति ह आसीद्यत्रेतीतिहासः, इतिरेवमर्थे, हः किलार्थे ।
पुरावृत्तं पूर्वचरितम् । उदात्तानुदात्तस्वरिताः, ऊर्ध्वमादीयत इत्युदात्तः । एकश्रुतिस्तु स्वराविभागः ॥ ४ ॥</c>


<v>आन्वीक्षिकी दण्डनीतिस्तर्कविद्यार्थशास्त्रयोः ।
आख्यायिकोपलब्धार्था पुराणं पञ्चलक्षणम् ॥ ५ ॥</v>
<c>प्रत्यक्षागमाभ्यामीक्षितस्य पश्चादीक्षणमन्वीक्षा, सा प्रयोजनं यस्याः सान्वीक्षिकी तर्कविद्या । दम्यतेनेत
दमनं वा दण्डः, स नीयते दम्यं प्रति प्राप्यते यया सा दण्डनीतिरर्थशास्त्रम् । वार्त्ता वैश्यवर्गे वक्ष्यते ।
आचष्टे– आख्यायिका वृत्तार्थकथनाद्धर्षचरितादिः । पुरापि नवं ( भवं ) पुराणं यतः– सर्गश्च प्रति-
सर्गश्च वंशो मन्वन्तराणि च । वंशानुचरितं चैव पुराणं पञ्चलक्षणम् ( विष्णुपु० ) ॥ ५ ॥</c>


<v>प्रबन्धकल्पना कथा प्रवह्‌लिका प्रहेलिका ।
स्मृतिस्तु धर्मसंहिता समाहृतिस्तु संग्रहः ॥ ६ ॥</v>
<c>प्रबन्धस्य
कल्पना कथा कादम्बर्यादिरुत्पाद्यत्वात् । प्रवह्लते प्राधान्यं भजते प्रवह्‌लिका । प्रहेलयत्यभिप्रायं सूचयति
प्रहेलिका, हिल हावकरणे । शाब्दी प्रहेलिका यथा– पानीयं पातुमिच्छामि त्वत्तः कमललोचने । यदि
दास्यसि नेच्छानि नो चेद् दास्यसि देहि मे । आर्थी यथा– जइ सासुआइ भणिआ पईवासहरम्मि
दीवअं देसु । ता की समुद्धऊ[ अ ]मुही हिअअम्मि णिवेसए[ अ ]दि ( दि )ट्ठिम् ॥ ( यदि
श्वश्र्वा भणिता पतिवासगृहे दीपकं देहि । तत् किं समुद्धृ[ द्ध ]तमुखो हृदये निवेशयति दृष्टिम् ॥)
उत्सन्नविप्रकीर्णशाखानां मन्वादिभिः स्मरणं स्मृतिः । धर्मः संधीयतेस्यां धर्मसंहिता । समाहरणं
संक्षेपः ॥ ६ ॥</c>


;p{0029}
<v>समस्या तु समासार्था किंवदन्ती जनश्रुतिः ।
वार्त्ता प्रवृत्तिवृत्तान्त उदन्तः स्यादथाह्वयः ॥ ७ ॥</v>
<c>अपूर्णःवाद्विक्षिप्तं[ द्विवक्षितं ] समस्यते संक्षिप्यतेनया समस्या, संज्ञायांसमजेति ( सू० )
बाहुलकात्क्यप्‌ , ऋहलोर्ण्यति ( सू० ) वा, संज्ञापूर्वकत्वाद् वृध्द्यभावः, समात्क्यचि सर्वप्रातिपदिकेभ्यः
( वा० ) सुच्‌ इत्येके, ततः अप्रत्ययात् ( सू० ), यथा– दामोदरकराघात विह्वलीकृतचेतसा । दृष्टं
चाणूरमल्लेन शतचन्द्रं नभस्तलम् ॥ किं वदन्तीति किंवदन्ती लोकप्रवादः । वृत्तिर्लोकवृत्तं विद्यतेस्यां
वार्त्ता, प्रज्ञाश्रद्धार्चावृत्तिभ्योणः ( सू० ) । वृत्तस्य चरितस्यान्तो वृत्तान्तः । उद्यते– उदन्तः, वदेर्झच् ( सू० ) ।
आहूयतेनेनाह्वयः, बाहुलकाद् घः ॥ ७ ॥</c>


<v>आख्याह्वे अभिधानं च नामधेयं च नाम च ।
हूतिराकारणाह्वानं संहूतिर्बहुभिः कृता ॥ ८ ॥</v>
<c>नमत्यनेन नाम । ( नामधेयं ) भागरूपनामभ्योधेयः ( वा० )
स्वार्थे । आकारणमाकारणा, युच्‌ , ल्युडन्तेन समाहारो वा । बहुभिः कृता या हूतिः सा संहूतिः, सदृ-
शाह्वय इति भागुरिः ॥ ८ ॥</c>


<v>विवादो व्यवहारः स्यादुपन्यासस्तु वाङ्मुखम् ।
उपोद्घात उदाहारः शपनं शपथः पुमान् ॥ ९ ॥</v>
<c>विविधो वादः ( विवादः ) । ऋणादानादिर्व्यवहारः, यत्स्मृतिः ( याज्ञव० )
––वि नानार्थेव संदेहे हरणं हार उच्यते । नानासंदेहहरणाद् व्यवहारः प्रकीर्तितः ॥ वाचो मुखमारभ्मः ।
उप समीप उध्दृत्य हन्यत उपोद्घातः, यदाहुः– चिन्तां प्रकृतसिद्ध्यर्थामुपोद्घातं प्रचक्षते । उध्दृत्याह्रि-
यत उदाहारः । वाचा शरीरस्पर्शनं ( शपनं ) । शापोपीत्यमरमाला ॥ ९ ॥</c>


<v>प्रश्नोनुयोगः पृच्छा च प्रतिवाक्योत्तरे समे ।
मिथ्याभियोगोभ्याख्यानमथ मिथ्याभिशंसनम् ॥ १० ॥</v>
<c>प्रच्छनं प्रश्नः, यजया-
चेति ( सू० ) नङ्, च्छ्वोःशूडिति ( सू० ) शः । अनुयोगः पर्यनुयोगः । पृच्छा भिदादौ ( षिढ्भिदादीति )
। उत्तरन्त्यनेनोत्तरं, उदो वा तरप् । मिथ्याभियोगोसत्याक्षेपः । मिथ्यादूषणमभिशाप इत्येके ॥ १० ॥</c>


<v>अभिशापः प्रणादस्तु शब्दः स्यादनुरागजः ।
यशः कीर्तिः समा( म )ज्ञा च स्तवः स्तोत्रं स्तुतिर्नुतिः ॥ ११ ॥</v>
<c>शब्दनं शब्दः प्रसिद्धः ( प्रणादः ), यत्कात्यः– शब्दो गुणानुरागोत्थः प्रणादः । यात्यश्नुते वा दिशो
यशः । ऊतियूतीति ( सू० ) कीर्तिः साधुः । समाज्ञायतेनया समाज्ञा । श्लोकाभिख्ये अनेकार्थे ॥ ११ ॥</c>


<v>आम्रेडितं द्विस्त्रिरुक्तमुच्चैर्घुष्टं तु घोषणा ।
काकुः स्त्रियां विकारो यः शोकभीत्यादिभिर्ध्वनेः ॥ १२ ॥</v>
<c>( आम्रेडितं ) द्विर्भूते पूर्वाचार्यसंज्ञैषा, अतश्र्व म्रेडृ उन्माद इति पेठुः । द्वौ वारौ त्रीन् वारान्वेति, द्वित्रि-
चतुर्भ्यःसुच् ( सू० ) । विशब्दनाविवक्षातो घुषिरविशब्दने ( सू० ) इति नेट् । ( घोषणा ) ण्यासश्र-
न्थोयुच्‌ ( सू० ) । कायति काकुः । आदिशब्दात्कामादिः ॥ १२ ॥</c>


<v>अवर्णाक्षेपनिर्वादपरीवादापवादवत् ।
उपक्रोशो जुगुप्सा च कुत्सा निन्दा च गर्हणे ॥ १३ ॥</v>
<c>अवर्णो विपरितवर्ण-
नम् । निष्कान्तो वादान्निर्वादः । उपक्रोशवदवर्णादयः पुंसीति वाच्ये प्रौढिम्नान्यथोक्तिः ॥ १३ ॥</c>


<v>पारुष्यमतिवादः स्याद् भर्त्सनं त्वपकारगीः ।
यः सनिन्द उपालम्भस्तत्र स्यात्परिभाषणम् ॥ १४ ॥</v>
<c>( पारुष्यं ) मैवं कृथाः ( इति ) वाच्यतेत्यर्थः ॥ १४ ॥</c>


<v>तत्र त्वाक्षारणा यः स्यादाक्रोशो मैथुनं प्रति ।
स्यादाभाषणमालापः प्रलापोनर्थकं वचः ॥ १५ ॥</v>
<c>मैथुनमुद्दिश्य गाली इत्यर्थः, दूषणमित्येके । क्षा-
रणापि, क्षारणाक्षारणाक्रोशाः साभिशापाभिमैथुना इति दुर्गः ॥ १५ ॥</c>


;p{0030}
<v>अनुलापो मुहुर्भाषा विलापः परिदेवनम् ।
विप्रलापो विरोधोक्तिः संलापो भाषणं मिथः ॥ १६ ॥</v>
<c>( अनुलापः ) पौनःपुन्येनोक्तिः ।
( विलापः ) अनुशोचनमित्यर्थः । ( विप्रलापः ) विरुद्धं प्रलपनम् । मिथोन्योन्यमुक्तिप्रत्युक्ती संलापः ।
संकथापि ॥ १६ ॥</c>


<v>सुप्रलापः सुवचनमपलापस्तु निह्नवः ।
संदेशवाग्वाचिकं स्याद्वाग्भेदास्तु त्रिषूत्तरे ॥ १७ ॥</v>
<c>चोद्यमाक्षेपाभियोगौ शापाक्रोशौ दुरेषणा । अस्त्री चाटु चटु श्लाघा प्रेम्णा मिथ्या
विकत्थनं– इति वक्तव्यम् । दुरेषणा दुरभिध्यानम् । ( चाटु, चटु ) प्रेम्णा श्लाघनं, चटतीति चटेः
ञुण्‌ , उन् च । के, चाटुकम् । असत्या तु श्लाघा विरुद्धं कत्थनं ( विकत्थनम् ) । लेखादिनाधिगतेर्थे
मुखस्वरूपं वाचिकं, वाचोव्याहृतार्थायां( सू० )इति ठक् । उत्तरे वक्ष्यमाणा, यथा– रुषती वाक्,
रुषञ्शब्दः, रुषद्वचः ॥ १७ ॥</c>


<v>रुष(श)ती वागकल्याणी स्यात्कल्या तु शुभात्मिका ।
अत्यर्थमधुरं सान्त्वं संगतं हृदयंगमम् ॥ १८ ॥</v>
<c>( रुषती ) हिंस्रेत्यर्थः, न तां वदेद्रुषतीं (गां) पापलोक्याम् । अत उषतीत्य-
सभ्यः पाठः । कलासु साधुः कल्या, काल्येति कात्याद्याः । सान्त्व्यतेनेनेति सान्त्वं, सामयतेर्वा–औणादि-
कस्त्वत् । ( हृदयंगमं ) गमेःसुपिवक्तव्यात् ( वा० ) खच् ॥ १८ ॥</c>


<v>निष्ठुरं परुषे ग्राम्यमश्लीले सूनृतं प्रिये ।
सत्येथ संकुलक्लिष्टे परस्परपराहते ॥ १९ ॥</v>
<c>निशितं तिष्ठति निष्ठुरम् ।
विकुष्टं च । प्रामे भवं प्राम्यं, ग्रामाद्यखञौ( सू० ) । असभ्यस्मृतिहेतुश्चाश्लीलं– अश्रीप्रदं भाण्डादि ।
प्रियं सत्यं वचनं सूनृतं, सुष्ठून्यते सून्‌ , सूंश्च तदृतं च सूनृतम् । अन्योन्यविरुद्धं संकुलं क्लिष्टं च, यथा–
अन्धो मणिमुपाविध्यत्तमनङ्‌गुलिरावयत् । तमग्रीवः प्रत्यमुचत्तमजिह्वोभ्यपूजयत् ॥ १९ ॥</c>


<v>लुप्तवर्णपदं ग्रस्तं निरस्तं त्वरितोदितम् ।
अम्बूकृतं सनिष्ठेवमबद्धं स्यादनर्थकम् ॥ २० ॥</v>
<c>( प्रस्तं )
असंपूर्णोच्चारितम् । अनम्बुनोम्बुनः करणमम्बूकृतं, च्वौच ( सू० ) इति दीर्घः । निष्ठेवस्थूत्कारः, ष्ठिवु-
ष्ठिवोर्वादीर्घः ( चान्द्रसू० ), पक्षे सनिष्ठीवम् । असंबद्धं दशदाडिमादि वाक्यं समुदायार्थशून्यम् ॥ २० ॥</c>


<v>अनक्षरमवाच्यं स्यादाहतं तु मृषार्थकम् ।
अथ म्लिष्टमविस्पष्टं वितथं त्वनृतं वचः ॥ २१ ॥</v>
<c>( अनक्षरं ) विरोधे नञ्‌ । ( आहतं ) यथा– एष वन्ध्यासुतो याति खपुष्पकृतशेखरः । मृगतृष्णाम्भसि
स्नातः शशशृङ्‌गधनुर्धरः । सोल्लुण्ठनं तु सोत्प्रासं मणितं रतिकूजितम् । श्रव्यं हृद्यं मनोहारि विस्पष्टं
प्रकटोदितमिति क्वचित्पाठः । म्लेच्छेर्म्लिष्टं, क्षुब्धस्वान्तध्वान्तेति ( सू० ) साधुः । विगतं तथा सत्यं यत्र
वितथम् ॥ २१ ॥</c>


<v>सत्यं तथ्यमृतं सम्यगमूनि त्रिषु तद्वति ॥ २२ ॥</v>
<c>सति साधु सत्यम् । तथा साधु तथ्यम् । समञ्चति सम्यक्, तदेव समीचीनं, समीची
समीचीना वाक्, समःसमि ( सू० ) इत्यञ्चतावप्रत्यये समिः, नामैतत् , सम्यक्त्वव्ययम् । वाग्भेदास्त्रि-
षूक्ताः, ( यथा ) सत्याशीः, सत्यः शब्दः, सत्यं वचः । यदा तु सत्यवाक्त्वादिना तद्वति वर्तन्ते तदापि
त्रिषु, यथा सत्यं कुलं, सत्या स्त्री, सत्यः पुमान् । एवं ग्राम्यनिष्ठुरादयः ॥ २२ ॥</c>


<v>शब्दे निनादनिनदध्वनिध्वानरवस्वनाः ।
स्वाननिर्घोषनिर्ह्रादनादनिस्वाननिस्वनाः ॥ २३ ॥</v>
<c>( निनाद इ० ) नौग-
दनदति ( सू० ) वा, स्वनहसोर्वा ( सू० ), विभाषाङिरुप्लुवोः ( सु० ), उपसर्गेरुवः ( सू० ) इति च
यथास्वं घञपौ ॥ २३ ॥</c>


<v>आरवारावसंरावविरावा अथ मर्मरः ।
स्वनिते वस्त्रपर्णानां भूषणानां तु शिञ्जितम् ॥ २४ ॥</v>
<c>मर्मरेति शब्दानुकरणम् । स्वनित इत्येव ( भूषणानाम् ), शिञ्जापि ॥ २४ ॥</c>


;p{0031}
<v>निक्वाणो निक्वणः क्वाणः क्वणः क्वणनमित्यपि ।
वीणायाः क्वणिते प्रादेः प्रक्वाणप्रक्वणादयः ॥ २५ ॥</v>
<c>एते क्वणितमात्रे वीणायामवीणायां च, क्वणोवीणायांच ( सू० ) इति चकारेण नावित्यनुपसर्ग इति ( च )
सामान्येनानुकर्षणात् । उपसर्गात्क्वणो वीणायामेव घञो विकल्पात्सोपसर्गार्थं हि तत्र वीणाग्रहणम् । एवं
सुक्वाणसुक्वणादिः ॥ २५ ॥</c>


<v>कोलाहलः कलकलस्तिरश्चां वासि–शि–तं रुतम् ।
स्त्री प्रतिश्रुत् प्रतिध्वाने गीतं गानमिमे समे ॥ २६ ॥</v>
;c{इति शब्दादिवर्गः । ५ ।}
<c>कोलान् सूकरानाहलते त्रासयति कोलाहलः । कलोत्राव्यक्तः, आभीक्ष्म्ये
द्विर्भावः । रुत्तमनूद्य वासि–शि–तविधिः, तिर्यच्चो मृगपक्ष्यादयः, तिर्यग्योनिश्च पञ्चधा भवतीति ।
प्रतीपं श्रूयते प्रतिश्रुत् । पदस्वरतालावधानात्मकं गान्धर्वरागगीत्यादिकं गीतं, प्रावेशिक्यादि ध्रुवारूपं
गानमिति भरताद्युक्तो विशेषो नाश्रितः ॥ २६ ॥ इति शब्दादिवर्गः । ५ ।</c>


<v>निषादर्षभगान्धारषड्जमध्यमधैवताः ।
पञ्चमश्चेत्यमी सप्त तन्त्रीकण्ठांत्थिताः स्वराः ॥ १ ॥</v>
<c>निषीदत्यस्मिन् रागो निषादः, निषदोपि । ऋषभो गोरुतसंवादित्वात् , यदाहुः– षड्जं मयूरा
ब्रुवते गावस्त्वृषभभाषिणः । अजाविकं तु गान्धारं क्रौञ्चः क्वणति मध्यमम् ॥ पुष्पसाधारणे काले पिकः
कूजति पञ्चमम् । धैवतं हेषते वाजी निषादं बृंहते गजः ॥ गां धयति [ गां वाचं धारयति ] इति
गान्धारः । षड्भ्यो जातः षड्जः, यदाहुः– नासां कण्ठमुरस्तालु जिह्वां दन्तांश्च संस्पृशन् । षड्भ्यः
संजायते यस्मात्तस्मात्षड्ज इति स्मृतः । धीवतामयं धैवतः । दारवी गात्रवीणा च द्वे वीणे स्वराधारौ,
वंशमुरजादयोनुकरणमात्रेणेति नोक्ताः ॥ १ ॥</c>


<v>काकली तु कले सूक्ष्मे ध्वनौ तु मधुरास्फुटे ।
कलो मन्द्रस्तु गम्भीरे तारोत्युच्चैस्त्रयस्त्रिषु ॥ २ ॥</v>
<c>ध्वनावित्येव, मधुरेल्पे शब्दे काकली, ईषत्कलोस्याम् ।
कलति कलयतीति वा कलः । मन्दते मन्द्रः, मद्रोपि । ध्वनावित्येव, तारयति स्वनं स्थानेभ्यस्तारः,
यद्दन्तिलः– नृणामुरसि मन्द्रस्तु द्वाविंशतिविधो ध्वनिः । स एव कण्ठे मध्यः स्यात्तारः शिरसि गीयते ॥
कलमन्द्रतारा गुणिलिङ्‌गाः ॥ २ ॥</c>


<v>समन्वितलयस्त्वेकतालो वीणा तु वल्लकी ।
विपञ्ची सा तु तन्त्रीभिः सप्तभिः परिवादिनी ॥ ३ ॥</v>
<c>समन्वितोनुगतो लयो द्रुतादिर्यत्र, एकः समस्तालोमानमस्यैकतालः, अभि-
न्नकालमान इत्यर्थः । एकं तननमस्यैकतानो वा, एकतानमनाकुलमिति दुर्गः । वेति जायते स्वरोस्यां वीणा ।
वलते ( वल्लते ) स्वरोस्यां वल्लकी, वलतिः ( वल्लिः )सौत्रो वा हृद्यार्थः । विपञ्च्यते स्वरोस्यां विपञ्ची । घोषवती
च । ( परिवादिनी ) परिवदत्यवश्यं सप्तस्वरत्वात् ॥ ३ ॥</c>


<v>ततं वीणादिकं वाद्यमानद्धं मुरजादिकम् ।
वंशादिकं तु सुषिरं कांस्यतालादिकं घनम् ॥ ४ ॥</v>
<c>तन्त्रीतननात्ततम् । आदिशब्दात्सैरन्ध्रीराव-
णहस्तकिन्नर्यादि । आनह्यते स्म चर्मणानद्धम् । अवनद्धं च । आदिशब्दाद् दर्दुरकरटादि । सुषिश्छिद्रं
विद्यतेस्य सुषिरम् , शुषिरमिति प्राच्याः, ऊषसुषीत्ति ( सू० ) रः । कांस्यमयस्तालो वादित्रम् । आ-
दिशब्दाच्छम्यादि । हन्यते घनं, मूर्तौघनः ( सू० ) ॥ ४ ॥</c>


;p{0032}
<v>चतुर्विधमिदं वाद्यवादित्रातोद्यनामकम् ।
मृदङ्गा मुरजा भेदास्त्वङ्‌क्यालिङ्ग्यू–ग्यो–र्ध्वकास्त्रयः ॥ ५ ॥</v>
<c>वाद्यते ( वाद्यं, वादित्रं ), आतुद्यते च, यद्भर-
तः– ततं चैवावनद्धं च घनं सुषिरमेव च । चतुर्विवं तु विज्ञेयमातोद्यं लक्षणान्वितम् ॥ मृद्यन्ते मृदङ्गाः,
मृद्–अङ्गं वैषाम् । मुरात्संवेष्टनाज्जाता मुरजाः । भेदा एषां विशेषाः । अङ्कोस्यास्त्यङ्‌की[ क्यः ]
उत्सङ्गस्थत्वात् । आलिङ्‌गोस्यास्त्यालिङ्‌गी[ ग्यः ] आलिङ्ग्य वादनात् । ऊर्ध्वीकृत्यैकेन मुखेन वाद-
नादूर्ध्वं कायति– ऊर्ध्वक आभोगिकाख्यः, आहुश्च– हरीतक्याकृतिस्त्वङ्‌क्यो यवमध्यस्तयोर्ध्वकः । आ-
लिङ्ग्यश्चैव गोपुच्छो मध्यदक्षिणवामगाः ॥ नाट्ये चैतत् ॥ ५ ॥</c>


<v>स्याद्यशःपटहो ढक्का भेरी स्त्री दुन्दुभिः पुमान् ।
आनकः पटहोस्त्री स्यात्कोणो वीणादिवादनम् ॥ ६ ॥</v>
<c>यात्रादौ यशोर्थं पटहो हन्यते स
यशःपटहः । ढगित्यव्यक्तं कायति ढक्का । बिभ्यत्यस्या रणे भेरी । भम्भापि । दुन्दुशब्देन भाति भाय-
यति वा दुन्दुभिः । आ–अनित्यानकः । द्वौ द्वौ भिन्नार्थावाहुः । कुणत्यनेन कोणो वादनकाष्ठं ढक्काद्यु-
पयोगी, कुण शब्दे । शततन्त्रीरप्यनेन वाद्यते, अत एव कोणो वादित्रवादनमित्याहुः ॥ ६ ॥</c>


<v>वीणादण्डः प्रवालः स्यात्ककुभस्तु प्रसेवकः ।
कोलम्बकस्तु कायोस्या उपनाहो निबन्धनम् ॥ ७ ॥</v>
<c>कुब्जवी-
णादण्डः प्रवालः, ज्वलादित्वाण्णः ( ज्वलितिकसन्तेभ्योणः ), यच्छाश्वतः– प्रवालो वल्लकीदण्डे
विद्रुमे नवपल्लवे । कङ्‌कते ककुभः, दण्डाधः शब्दगाम्भीर्यार्थं दारुमयं भाण्डं यद् भस्त्रयाच्छाद्यते । केव-
लम्बन्ते तन्त्र्योत्रेत्यपभ्रंशे कोलम्बकः, कुल संस्त्यान इत्यस्माद्वा– अम्बच्‌ । येन चर्मणा ( ? ) उपन-
ह्यते ( उपनाहः ), यत्र तन्त्र्यो निबध्यन्ते च ( निबन्धनम् ) ॥ ७ ॥</c>


<v>वाद्यप्रभेदा डमरुमड्डुडिण्डिमझर्झराः ।
मर्दलः पणयोन्ये च नर्तकीलासिके समे ॥ ८ ॥</v>
<c>डमित्यव्यक्तं शब्दमियर्ति डमरुः ।
मड्डु कायति मड्डूच्चारणात् , मड्डुकं जलवाद्यमाहुः । डिण्डिमझर्झरौ शब्दानुकारात् । झर्झरः करटे-
त्येके । मर्द्यते मर्दलः, मर्दं लाति मर्दल इति तु कवयः । पणायत्यन्तस्तन्त्रीकः पणवः । अन्ये हुडु-
कागोमुखादयः । नृत्यति नर्तकी, शिल्पिनिष्वुन् ( सू० ), नृतिखनिरजिभ्यःपरिगणनं ( वा० ) ।
लसति संनमति लासिका ॥ ८ ॥</c>


<v>विलम्बितं द्रुतं मध्यं तत्त्वमोघो घनं क्रमात् ।
तालः कालक्रियामानं लयः साम्यमथास्त्रियाम् ॥ ९ ॥</v>
<c>विलम्बितादीनां लयानां तत्त्वाद्याः पर्याया इत्यभिधानकारः,
नाट्ये तु विलम्बितानुसारेण क्रमात्तरवाद्या वाद्यप्रकाराः । कालस्य क्रियया– आवापनिष्क्रमादिकया मानं
परिच्छेदकं प्रतिष्ठाहेतुस्तालः– बद्धपुटादि ( ? ), मे[ गे ]याया मा[ गा ]नक्रियायाः कालनियमहे-
तुरित्येके, यद् दन्तिलः– तत्र ज्ञेयाः कलापाताः पादभागा[ पादमान ]स्तथैव च । मात्रा च परिव-
र्तश्च वस्तु चैव विशेषतः ॥ मा[ गा ]नमे[ गे ]ययोरन्यूनाधिक्ये श्लिष्टता लयो द्रुतादिः, वाद्यादी-
नामन्योन्यं समत्वमिति यावत् । तालविशेषस्तु लयोन्यः ॥ ९ ॥</c>


<v>ताण्डवं नटनं नाट्यं लास्यं नृत्यं–त्तं च नर्तने ।
तौर्यत्रिकं नृत्य–त्त–गीतवाद्यं नाट्यमिदं त्रयम् ॥ १० ॥</v>
<c>[ नाट्यशास्त्रे प्रत्येकं भेदोस्ति । तत्रो-
द्धतकरणाङ्गहारनिर्वर्त्यमारभटीवृत्तिप्रधान गीतकानुसारित्वादादौ तण्डु( मुनि )ना प्रणीतं ताण्डवम् ।
ललिताङ्गहाराभिनयं कैशिकीवृत्तिप्रधानं वासकसज्जादिनायिकाचरितं डोचिलि[ ल्लि ]कादिनिबद्धं
श्लिष्टत्वाल्लास्यम् । नृत्यं[ त्तं ] त्वङ्गविक्षेपमात्रं विवाहाभ्युदयादौ । ] नाट्यं तु सर्वरसं पञ्चसंवि चतु-
र्वृत्ति दशरूपकाश्रयं नटकर्म, तदाह– नृत्या[ त्ता ]दि त्रयं समुदितं– तूर्यस्येदं त्रिप्रमाणं तौर्यत्रिकं
नाट्यं च । आभ्यामन्यल्लुठनमात्रम् ॥ १० ॥</c>


;p{0033}
<v>भ्रकुंसश्च भ्रुकुंसश्च भ्रूकुंसश्चेति नर्तकः ।
स्त्रीवेषधारी पुरुषो नाट्योक्तौ गणिकाज्जुका ॥ ११ ॥</v>
<c>भ्रुवः कुंसनं भासनमस्य, इकोह्रस्वोङ्ग्योगालवस्य ( सू० )
इति ह्रस्वः, अभ्रुकुंसादीनां ( वा० ) इति च पक्षे– अत्वम् । एवं भृकुट्यादि । गणयती-
श्वरान्– ईश्वरो गणः पेटकोस्त्यस्या वा गणिका वारमुख्या । अज्जुका– असत्प्रकृतिप्रत्ययवि-
भागा देशीयपदप्राया । नाट्योक्तौ नाट्यविद्यायां नान्यत्रेत्यधिकारः ॥ ११ ॥</c>


<v>भगिनीपतिरावुत्तो भावो विद्वानथावुकः ।
जनको युवराजस्तु कुमारो भर्तृदारकः ॥ १२ ॥</v>
<c>भावयति भावं
इत्यवगमान्नाट्यादन्यत्राप्येषां प्रयोगे न दोषः, यद्भरतः– मान्ये भावोपि वक्तव्यः किञ्चिदूनेषु मारिषः
॥ १२ ॥</c>


<v>राजा भट्टारको देवस्तत्सुता भर्तृदारिका ।
देवी कृताभिषेकायामितरासु तु भट्टिनी ॥ १३ ॥</v>
<c>( देवी ) श्रीमहादेव्यां वासवदत्तादौ । अकृताभिषेकराज्ञीमध्यादेकैका भट्टिनी पद्मावत्यादिः ॥ १३ ॥</c>


<v>अब्रह्मण्यमवध्योक्तौ राजश्यालस्तु राष्ट्रियः ।
अम्बा माताथ बाला स्याद्वासूरार्यस्तु मारिषः ॥ १४ ॥</v>
<c>वधानर्हस्य ब्राह्मणस्य पूत्करणे, न ब्रह्मणि साधु ( अब्रह्मण्यं ), साध्वर्थेयत् ( तत्रसाधुः ) । नाट्यादन्यत्र
राष्ट्राधिकृतो राष्ट्रियः, राष्ट्रावारपारेतिघः ( सू० ) । अम्ब्यते शब्द्यते बालैः, लोकेप्यम्बा ह्रस्वविधेः
( अम्बार्थनद्योर्ह्रस्वः ) । वास्यते प्रीत्या वासूः । आरात्पापकेभ्यः कर्मभ्यो जात आर्योरणीयोभिगम्यो वा
। मर्षणात्सहनान्मारिषः । मार्षोपि यथा परिषत्पर्षत् ॥ १४ ॥</c>


<v>अत्तिका भगिनी ज्येष्ठा निष्ठानिर्वहणे समे ।
हण्डे हञ्जे हलाह्वान नीचां चेटीं सखीं प्रति ॥ १५ ॥</v>
<c>अत्ता मातेवात्तिका । नियतं स्थानं निष्ठा ।
निःशेषेण वहनं समाप्तिर्निर्वहणम् । मुखप्रतिमुखगर्भावमर्षनिर्वहणाख्या हि पञ्च संधयः । नाट्योक्तौ नीचां
प्रति हण्डे आह्वानं, चेटीं प्रति हञ्जे, सखीं प्रति हला ॥ १५ ॥</c>


<v>अङ्गहारोङ्‌गविक्षेपो व्यञ्जकाभिनयौ समौ ।
निर्वृत्ते त्वङ्‌गसत्त्वाभ्यां द्वे त्रिष्वाङ्गिकसात्त्विके ॥ १६ ॥</v>
<c>अङ्‌गस्य स्थानात्स्थानान्तरानयनमङ्ग-
हारः स्थिरहस्तादिर्द्वात्रिंशद्वा । व्यनक्ति व्यञ्जकः । आभिमुख्यं नीयतेर्थोनेनाभिनयः, वाचिकाङ्गिकाहार्य-
सात्त्विकाख्यो भावसूचकः । अङ्‌गेन यन्निर्वृत्तं तत् ( आङ्गिकं ), तत्र भवत्येवेति– अध्यात्मादित्वात्
( वा० ) ठञ् , निर्वृत्तेक्षद्यूतादिभ्यः ( सू० ) इति योगविभागाट्‌ठग्वा । सत्त्वं मनो गुणो वा तेन निर्वृत्तः
सात्त्विकः, यदाह– सत्त्वोत्कटे मनसि ये प्रभवन्ति भावास्ते सात्त्विका इति, समाहितमनस्कत्वाद्वानुकर्तु-
र्जायन्ते ॥ १६ ॥</c>


<v>शृङ्गारवीरकरुणाद्भुतहास्यभयानकाः ।
वीभत्सरौद्रौ च रसाः शङ्गारः शुचिरुज्ज्वलः ॥ १७ ॥</v>
<c>रत्यादयो भावा अनुक्रियमाणाः सामाजिकैः– रस्यन्त इति रसाः, यदाहुः–
विभावैरनुभावैश्च युक्तोथ व्यभिचारिभिः । आस्वाद्यत्वात्प्रधानत्वात्स्थाय्येव तु रसीभवेत् ॥ वत्सलः
पुत्रादिस्नेहात्मा रतिभेद एव । शान्तस्त्वलौकिकत्वान्नोक्तः, चशब्दात्संगृहीतो वा । शृङ्गमुत्तमत्व-
मियर्ति शृङ्गारः । उत्तमयुवप्रकृतित्वेन जुगुप्सादिरहितत्वाच्छुचिः ( शुद्धः ) । उज्ज्वलो वेषेणौचित्येन च ।
लक्षणमेतन्न त्वेतौ शृङ्गारपर्यायौ ॥ १७ ॥</c>


;p{0034}
<v>उत्साहवर्धनो वीरः कारुण्यं करुणा घृणा ।
कृपा दयानुकम्पा स्यादनुक्रोशोप्यथो हसः ॥ १८ ॥</v>
<c>उत्साहो हि वीररसस्य स्थायी भावः, एवं
स्थायी भावः स्फीततयैवास्वाद्यत इति सर्वरसलक्षणं कटाक्षितम् । शोकस्था-
यिप्रभवः करुणो रसो धर्मद्वारेणोक्तः । [ घृण्यतेनया ] घृणा । दयन्तेनया दया, दय रक्षणे, भिदाद्यङ
( षिद्भिदादिभ्योङ् ) । कृपेः कृपा, भिदादित्वादङ् ( सू० ) । अनुक्रोशन्ति समदुःखा भवन्त्यनेनानुक्रोशः ॥ १८ ॥</c>


<v>हासो हास्यं च बीभत्सं विकृतं त्रिष्विदं द्वयम् ।
विस्मयोद्भुतमाश्चर्यं चित्रमप्यथ भैरवम् ॥ १९ ॥</v>
<c>स्थाय्येव तु रसीभवेदिति भावरसयोः पर्यायत्वेन ध्वनति । ( हसः, हासः ) स्वनहसोर्वेत्यप् ( स० ) ।
हसनीयं हासे साधु वा हास्यम् । बधेर्निन्दायां सन् , बीभत्सास्य वीभत्सः, अप्रत्ययात् ( सू० ), अर्श
आदिभ्योच् ( सू० ) । जुगुप्साप्रभवत्वाद्विकृतः, यदाह– विष्ठाकृमिज उद्वेगी क्षोभणो रुधिरादिभिः ।
बीभत्सो द्विविध इति, रसे तु पुमान्– तद्वति त्रिलिङ्गः । ( बीभत्सं, विकृतं ) द्वयमित्यनयोः पर्या-
यतामाह । प्राग्वद्भावरसयोः पर्यायत्वम् , अद्भुतस्य विस्मथस्थायिभावात्मकत्वात् , विपूर्वः स्मिङ् अद्भुतार्थः ।
अत्– आश्चर्यार्थेव्ययम् , तस्य भवनमद्भुतम् , अदिभवोडुतच् ( उ० ) । आचरणीयं, आश्चर्यमनित्ये
( सू० ) इति साधुः । चित्र कदाचिद्दर्शने, अच् ॥ १९ ॥</c>


<v>दारुणं भीषणं भीष्मं घोरं भीमं भयानकम् ।
भयंकरं प्रतिभयं रौद्रं तूग्रममी त्रिषु ॥ २० ॥</v>
<c>भीरोरयं त्रासनकृद् भैरवः । दारयति
चित्तं दारुणः । भीषयते भीषणः । बिभ्यत्यस्माद् भीष्मः । ( भीमः ) भीमादयोपादाने ( सू० ) ।
( घोरः ) घुर भीमार्थे । बिभ्यत्यस्माद्भयानकः, आनकःशीङ्‌भियः ( उ० ) । भयं करोति भयंकरः,
मेघर्तिभयेषुकृञः ( सू० ) सच् । प्रतिगतं भयेन प्रतिभयम् , कुगतिप्रादयः ( सू० ) इति समासः ।
रुद्रस्यायं रौद्रः क्रोधात्मा । अमी अद्भुताद्या उग्रान्ता रसेषु पुंलिङ्गास्तद्वति त्रिलिङ्‌गाः । रौद्रादिकं
तु रसे नपुंसकमिति नारायणः ॥ २० ॥</c>


<v>चतुर्दश दरस्त्रासो भीतिर्भीः साध्वसं भयम् ।
विकारो मानसो भावोनुभावो भावबोधकः ॥ २१ ॥</v>
<c>रसानुक्त्वोच्चावचभावानाह दरेति । दीर्यन्ते-
स्माद्दरः, लिङ्गभेदेर्थभेदाद् द्विलिङ्गः, दरी गुहा । साधूनस्यति साध्वसम् । भयं भीः,
संपदादिभ्यःक्विप्‌ ( वा० ) । भीतिर्भयं, अज्विधौ– भयादीनामुपसंख्यानंनपुंसकेक्तादिनिवृत्त्यर्थम्
( वा० ) । चेतसा भाव्यते सुखादिः स्वकारणाद्भवति वा चित्तवृत्तिविशेषो भावः, भावयति करोति
रसान्वा, यद्भरतः– नानाभिनयसंबद्धान्भावयन्ति रसानिमान् । यस्मात्तस्मादमी भावा विज्ञेया नाट्य-
योक्तृभिः । ते च– रतिर्हांसश्च शोकश्च क्रोधोत्साहौ भयं तथा । जुगुप्साविस्मयशमाः स्थायि-
भावा रसोद्भवाः । भावं योनुभावयति मुखरागादिः, यदुक्तं– अनुभावस्त्वभिनयः पश्चादर्थप्रकाशनम्
॥ २१ ॥</c>


<v>गर्वोभिमानोहंकारो मानश्चित्तसमुन्नतिः ।
अनादरः परिभवः परीभावस्तिरस्क्रिया ॥ २२ ॥</v>
<c>व्यभिचार्यादीनाह । मत्समो नास्तीति मननं मानः । ममताहंता दर्पोवलेपोपि । ( परिभव
इत्यादि ) परौभुवोवज्ञाने ( सू० ) इति वा घञ्‌ । ( तिरस्क्रिया ) तिरोन्तर्धौ ( सू० ) गतिः, परिभवेन्तर्ध्यु-
पचारात् , अतः– तिरसोगताविति ( चान्द्रसू० ) सत्वम् ॥ २२ ॥</c>


<v>रीढावमाननावज्ञावहेलनमसूक्षणम् ।
मन्दाक्षं ह्रीस्त्रपा व्रीडा लज्जा सापत्रपान्यतः ॥ २३ ॥</v>
<c>रिह कत्थनादौ, रेहणं रीढा, क्तः, होढः ( सू० ),
ढृलोपेपूर्वस्यदीर्घोणः ( सू० ) । अवहेलनमवहेलं, हेडृ अनादरे, डलयोरैक्यम् । अवहेलापि । न सुष्ठु– उक्ष-
णमसूक्षणमिति लक्षणयावज्ञा गम्यते, यत्कौटिल्यः– अयमुच्चैः सिञ्चतीति दीर्घश्चारायणः प्राव्राजीत् ।
असूर्क्षणमित्येके, सूर्क्ष्यतेः– यस्यहलः ( सू० ) इति यलोपात् । निकारोभिभवः पराभवो न्यक्कारश्च ।
मन्दमक्षि यत्र तन्मन्दाक्षम् । व्रीडावनम्रवक्त्रेन्दुरिति स्वोत्थलज्जावशाद्विवक्षुरवनमति मुखमिति मन्दास्य-
मित्येके । ( व्रीडा ) व्रीडादमुं देवमुदीक्ष्येति पुंस्यपि । सा लज्जा परस्माल्लज्जावहे जा( य )तेपत्रपा
॥ २३ ॥</c>


;p{0035}
<v>क्षान्तिस्तितिक्षाभिध्या तु परस्य विषये स्पृहा ।
अक्षान्तिरीर्ष्यासूया तु दोषारोपो गुणेष्वपि ॥ २४ ॥</v>
<c>(क्षान्तिः) बाहुलकात्क्तिन् । ( तितिक्षा ) गुप्‌तिज्‌किद्‌भ्यः– ( सू० ), निन्दाक्षमाव्याधि-
प्रतीकारेष्विति ( वा० ) सन् । क्षमा मर्षः सहनं च । अभिचारेण ध्यानमभिध्या, परस्वविषयस्पृहेत्येके,
दोषचिन्तापूर्वं परस्वे लिप्सेत्यर्थः, यत्कात्यः– विषयप्रार्थनाभिध्या । भार्यादेः परदर्शनासहने रूढाऽक्षा-
न्तिरीर्ष्या, अयं तु परोत्कर्षासहनं मात्सूर्यमीर्ष्यां मन्यते य ईर्ष्युः परवित्तेष्वितिवत् । ( असूया ) असूञ्‌
कण्ड्वादिः ॥ २४ ॥</c>


<v>वैरं विरोधो विद्वेषो मन्युशोकौ तु शुक् स्त्रियाम् ।
पश्चात्तापोनुतापश्च विप्रतीसार इत्यपि ॥ २५ ॥</v>
<c>वीरस्य कर्म वैरं, द्वन्द्वाद्‌वुन्वैरमैथुनिकयोः ( सू० ) इति लिङ्गादण् । इत्थमीर्ष्या-
सूयाद्वेषाणां भेदाद्‌– द्वेषो ना स्यादसूयेर्ष्येति मालाकारो भ्रान्तः । मन्यते मन्युर्दैन्यमिह, यच्छा-
श्वतः– निगदन्ति कुधं मन्युं मन्युरध्वरदैन्ययोः । शोचनं शुक् । ( विप्रतीसारः ) उपसर्गस्यघञ्यम-
नुष्येबहुलं ( सू० ) इति दीर्घः, पक्षे विप्रतिसारः । अनुशयो वक्ष्यते ॥ २५ ॥</c>


<v>कोपक्रोधामर्षरोषप्रतिघा रुट्क्रुधौ स्त्रियाम् ।
शुचौ तु चरिते शीलमुन्मादश्चित्तविभ्रमः ॥ २६ ॥</v>
<c>प्रतिहन्यतेनेन प्रतिघः,
करणेहनः ( सू० ), परौघः ( सू० ) इति बाहुलकाद् घत्वं च । शुचौ शुद्धे, तृतीयादिषुभाषितपुंस्कात्
( सू० ) वात्र पुम् । ( शीलं ) शील समाधाने । चर्यतेनेन चरितम् । चरित्रं च । ( उन्मादः ) चित्ता-
नवस्थितिर्भूताद्यावेशात् ॥ २६ ॥</c>


<v>प्रेमा ना प्रियता हार्दं प्रेम स्नेहोथ दोहदम् ।
इच्छा काङ्क्षा स्पृहेहा तृड् वाञ्छालिप्सा मनोरथः ॥ २७ ॥</v>
<c>प्रियस्य भावः प्रेमा, प्रियस्थिरेति ( सू० ) प्रादेशः । हृदयस्य कर्म
हार्दम् , युवादित्वादण्‌ ( हायनान्तयुवादिभ्योण् ), हृदयस्यहृल्लेखयदण्लासेषु ( सू० ) । प्रीतिः प्रेम,
प्रीञो मनिन् ( अन्येभ्योपिदृश्यन्ते ) । दोहमाकर्षणं ददाति दोहदम् । मन एव रथो दूरगामि यत्र मनो-
रथः । मनोमवी च ॥ २७ ॥</c>


<v>कामोभिलाषस्तर्षश्च सोत्यर्थं लालसा द्वयोः ।
उपाधिर्ना धर्मचिन्तापुंस्याधिर्मानसी व्यथा ॥ २८ ॥</v>
<c>सातिशयेनेच्छः भृशं लसने लालसा, लल इप्सायां वा । उप समीपे-
आधिरस्य, उपपन्न आधिर्वा– उपाधिः । आधीयते चिन्तानेनेत्याधिः ॥ २८ ॥</c>


<v>स्याच्चिन्ता स्मृतिराध्यानमुत्कण्ठोत्कलिके समे ।
उत्साहोध्यवसायः स्यात्स वीर्यमतिशक्तिभाक्‌ ॥ २९ ॥</v>
<c>( आध्यानं ) ध्यै चिन्ता-
याम् । चिन्ति ( त्ति )श्च । स्त्रीत्वेनापि साम्यं ( उत्कण्ठोत्कलिकयोः ), आध्यानभिह संबध्नन्ति, यत्का-
शिका– आध्यानमुत्कण्ठापूर्वक स्मरणम् । उद्यमोद्योगौ च ( अध्यवसायार्थौ ) । उत्साहः सातिशयो
वीर्यं, वीरस्य कर्म, वीरवीर्यौच ( सू० ) इति गण– ( सूत्र– )पाठात्साधुः ॥ २९ ॥</c>


<v>कपटोस्त्री व्याजदंभोपधयश्छद्मकैतवे ।
कुसृतिर्निकृतिः शाठ्यं प्रमादोनवधानता ॥ ३० ॥</v>
<c>के मूर्ध्नि पट इवाच्छा-
दकः कपटः । उपधीयते स्फटिकस्येव सिन्दूरमुपधिः । छाद्यतेनेन रूपं छद्म, इस्मन्‌त्रन्‌क्विषुचेति ( सू० )
ह्रस्वः । कितवस्य कर्म कैतवम् । कुत्सिता सृतिहिंसार्थं कुसृतिः, पूर्वत्र तु वञ्चना फलम् । निकृष्टा
कृतिर्निकृतिः । शठस्य कर्म शाठ्यम् । अनवहितत्वं कार्येवलेपः ॥ ३० ॥</c>


;p{0036}
<v>कौतूहलं कौतुकं च कुतुकं च कुतूहलम् ॥ ३१ ॥</v>
<c>कुर्भूमिस्तुद्यतेनेन कुत्सितं
तन्यते वा ( कुतुकं ), प्रज्ञादित्वात् ( सू० ) स्वार्थे वाण्‌ , तुर्लौकिको वा ॥ ३१ ॥</c>


<v>स्त्रीणां विलासविव्वोकविभ्रमा ललितं तथा ।
हेला लीलेत्यमी हावाः क्रियाः शृङ्‌गारभावजाः ॥ ३२ ॥</v>
<c>शृङ्गारभावेभ्यो रत्यादि-
भ्यो मनोविकारेभ्यो जाताः क्रियाश्चेष्टा अलंकाराख्या लीलादयः ( हावाः ), ह्वयन्त्यनेनेति हावः, यदाह–
स्याद् भावसूचको हावो हेलास्यैवानुभावनम् । हिल हावकरणे, हेलृ अनादरे वा । इतिशब्दात्प्रकारार्था-
त्किलकिञ्चितादयोपि । अत्र भरतः– अलंकाराश्च नाट्यज्ञैर्ज्ञेया भावरसाश्रयाः । यौवनेभ्यधि-
काः स्त्रीणां विकारा वक्त्रगात्रजाः । देहात्मकं भवेत्सत्त्वं सत्त्वाद्भावः समुत्थितः । भावात्समुत्थितो हावो
हावाद्धेला समुत्थिता । तथा– हावः शृङ्गारभावाप्तौ रम्योक्तिस्मितवीक्षितम् । शृङ्गारप्रौढिमा हेला
हेवाको यौवने हि यः ॥ किं च– लीला विलासो विच्छित्तिर्विभ्रमः किलकिञ्चितम् । मोट्टायितं कुट्टिमितं
विव्वोको ललितं तथा । विहृतं चेति मन्तव्या दश स्त्रीणां स्वभावजाः । प्रियस्यानुकृतिर्लीला श्लिष्टा
वाग्वेषचेष्टितैः, लीङ् श्लेषणे । विलासोङ्‌गे विशेषो यः प्रियाप्तावासनादिषु , लस श्लेषणे । मण्डनानादर-
न्यासो विच्छित्ती रूपदर्पतः, विश्लिष्टा छित्तिर्भङ्‌गिरित्यर्थः । चित्तवृत्त्यनवस्थानं शृङ्गाराद्विभ्रमो मतः ।
हर्षाद्रुदितगीतादिव्यामिश्रं किल[ लि ]किञ्चितं, अलीकं किञ्चितमित्यर्थः, किलीति कण्ठकूजितं वा,
यथा किलिकिलारावः । मोट्टायितं प्रियं स्मृत्वा साङ्गभङ्‌गविजृम्भणम् , मुट्ट प्रमर्दने । दुःखोपचारः
सौख्येपि हर्षात्कुट्टिमितं मतम् , कुट्ट च्छेदनादौ, तेन मितं, इत्वं लक्ष्यात् । विव्वोकोभिमतप्राप्तावपि
गर्वादनादरः, विवु क्षेपे, विपूर्वस्य वुक्कतेर्वापभ्रंशो विव्वोकः । अनाचार्योपदिष्टं स्याल्ललितं रतिचेष्टितम् ।
वक्तव्याभाषणं व्याजाद्विहृतं दर्शितेङ्गितम् , अवसरागतं वचनं व्याजादिना हृतं विहृतम् ॥ ३२ ॥</c>


<v>द्रवकेलिपरीहासाः क्रीडा ली(खे)ला च नर्म च ।
व्याजोऽपदेशो लक्ष्यं च क्रीडाखेला च कूर्दनम् ॥ ३३ ॥</v>
<c>द्रवति हृदयमनेन द्रवः । किलन्त्यनेन केलिः, किल क्रीडायां, केलृ चलने वा । नृणाति नर्म । वर्करोपि ।
व्यज्यत इति व्याजोत्र स्वरूपाच्छादनं, यथाद्रवति हृदयमनेन द्रवः । किलन्त्यनेन केलिः, किल क्रीडायां, केल चलने वा ।
नृणाति नर्म । वर्करोपि ।
व्यज्यत इति व्याजोत्र स्वरूपाच्छादनं, यथा– ध्यानव्याजमुपेत्य चिन्तयसि काम् ( नागा० ) । अपदि-
श्यतेपदेशः, अतद्रूपस्य ताद्रूप्यं क्रीडार्थं वञ्चनेयम् । स इव लक्ष्यते लक्ष्यम् । निभच्छलच्छद्मादयो-
प्युपचारात् । एते केलिपरिष्वक्किते रूढाः, क्रीडया खेलनं, लुक्का( वालुका ? )मणिकादीत्येके ।
( कूर्दनं ) कुर्दनमित्येके, कुर्द क्रीडायां, उपधायांच ( सू० ) इति दीर्घाभावश्चिन्त्यः ॥ ३३ ॥</c>


<v>घर्मो निदाघः स्वेदः स्यात्प्रलयो नष्टचेष्टता ।
अवहित्थाकारगुप्तिः समौ संवेगसंभ्रमौ ॥ ३४ ॥</v>
<c>जिघर्त्य-
नेनाङ्‌गं घर्मः । निदह्यतेनेन निदाघः, न्यङ्क्वादिः ( सू० ) । प्रलीयते क्रियात्र प्रलयः सात्त्विको भावः,
मूर्च्छेत्यर्थः, यदाहुः– स्तम्भे विचेतनत्वं प्रलये गतचेतनत्वमत एव । सहसैव निपतनं भुवि भवति
महाभूतशैथिल्यात् ॥ ( अवहित्था ) अङ्गवैकृतस्य रोमाञ्चादेश्छादनादबहिःस्थितत्वम् , अवहित्थमित्येके ।
( संवेगः ) भयादिना कर्मस्वावेगः ॥ ३४ ॥</c>


<v>स्यादाच्छुरितकं हासः सोत्प्रासः स मनाक स्मितम् ।
मध्यमः स्याद्विहसितं रोमाञ्चो रोमहर्षणम् ॥ ३५ ॥</v>
<c>उत्प्रास्यते सामर्षोन्यः क्रियतेनेन, सोपहास इत्यर्थः ।
आच्छुरणं परच्छेदनम् , अवच्छुरितमिति कात्यः । स हास ईषत्स्मिताख्यः । रोम्णामञ्चनं रोमाञ्चः ।
रोमाणि हृष्यन्त्यनेन रोमहर्षणम् । पुलको रोमविक्रियापि ॥ ३५ ॥</c>


;p{0037}
<v>क्रन्दितं रुदितं क्रुष्टं जृम्भस्तु त्रिषु जृम्भणम् ।
विप्रलभ्मो विसंवादो रिङ्खणं स्खलनं समे ॥ ३६ ॥</v>
<c>( क्रन्दितं ) भावे क्तः ( नपुंसके
भावेक्तः ) । ( जृम्भः ) मुखादिविकासः, घञि पुमान्‌ , अप्रत्यये ( सू० ) स्त्री, क्लीबत्वं त्वज्विधौ भयादिष्वः
दर्शनान्नेष्टम् । अङ्गीकृतासंपादनं ( विसंवादः ) । स्वधर्मादेः स्खलनं ( रिङ्खणं ), रिखिर्लौकिकः,
रिङ्गणमित्येके ॥ ३६ ॥</c>


<v>स्यान्निद्रा शयनं स्वापः स्वप्नः संवेश इत्यपि ।
तन्द्री प्रमीला भ्रकुटिर्भ्रुकुटिर्भ्रूकुटिः स्त्रियाम् ॥ ३७ ॥</v>
<c>नियतं द्रात्येतस्यां निद्रा । संविशन्तीन्द्रियाण्यत्र संवेशः । स्वपनं स्वप्नः, स्वपोनन्
( सू० ) । इन्द्रियाणां तननं द्रात्यस्यां तन्द्री, निद्रा तन्द्रेत्याबन्तोपि । प्रमीलन्तीन्द्रियाण्यस्यां प्रमीला ।
भ्रूकौटिल्ये भ्रकुंसवत्त्रैरूप्यम् । अन्ये त्वदृष्टिरित्येतेन संबध्नन्ति, यदाहुः– भ्रुकुटिर्दृगसौम्या स्यात् ॥ ३७ ॥</c>


<v>अदृष्टिः स्यादसौम्येक्ष्णि संसिद्धिप्रकृती त्विमे ।
स्वरूपं च स्वभावश्च निसर्गश्चाथ वेपथुः ॥ ३८ ॥</v>
<c>सोमदेवताकत्वेन लक्षणयाधिकृतं सौम्यं, सोमाट्ट्यण्‌ ( सू० ), शाखादित्वात् ( सू० ) सोम्य इत्याहुः ।
असौम्ये विरुद्धे दर्शन इत्यर्थः । इमे द्वे स्त्रियौ स्वरूपादेः पर्यायौ ॥ ३८ ॥</c>


<v>कम्पोथ क्षण उद्धर्षो मह उद्धव उत्सवः ॥ ३९ ॥</v>
;c{इति नाट्यवर्गः । ६ ।}
<c>( वेपथुः ) ट्वितोथुच् ( सू० ) ।
क्षणुते दुःखं क्षणः । महः– अकारान्तः, सान्तस्तु तेजोर्थः क्लीबे । उद्धुनाति दुःखमुद्धवः । उत्सूते
सुखमुत्सवः । उद्धर्षणमुल्लसनं नैश्चिन्त्यं निर्वृतिः । प्रयोगार्थं संगीतकं गुणनिका । प्राङ् नाट्यात्पूर्वरङ्गः
स्यात् । नाट्यार्थोपक्षेपः पूर्वं प्रस्तावना मुखं च स्यात् ॥ ३९ ॥ इति नाट्यवर्गः । ६ ।</c>


<v>अधोभुवनपातालबलिसद्मरसातलम् ।
नागलोकोथ कुहरं सु( शु )षिरं विवरं बिलम् ॥ १ ॥
<c>पतन्त्यस्मिन् पातालम् । रसायास्तलमधः, रसा भूस्तलं पृष्ठं वास्य । कुत्सितं कृत्वा हरति विस्मा-
पकं वा कुहरम् । सुषिर्धर्ममात्रेपि मधुवत् , ऊषसुषीतिरः ( सू० ) । शाश्वतस्तु निरस्तावयवौ सुषिर-
सुषी मन्यते, यदाहुः– गर्ते गर्तान्विते वाद्यविशेषे सुषिरं त्रिषु । विव्रियते विवरम् । बिलति बिलं, बिल
भेदने ॥ १ ॥</c>


<v>छिद्रं निर्व्यथनं रोकं रन्ध्रं श्वभ्रं वपा सु( शु )षिः ।
गर्तावटौ भुवि श्वभ्रे सरन्ध्रे सु( शु )षिरं त्रिषु ॥ २ ॥</v>
<c>छिद्य( द्र्य )ते छिद्रम् । निर्व्यथतेनेन निर्व्यथनम् । रोचते प्रकाशतेनेन रौति वा रोकम् ।
रणति रन्ध्रम् । श्वभिर्भाति [ भ्रान्तं ] श्वभ्रम् । उप्यतेस्यां वपा, भिदादित्वादङ् ( सू० ) । सुष्ठु स्यति
सुषिः । गिरति गतः, गर्तापि । अवन्त्यस्मादवटः । सिद्धस्यानुवादाच्छ्वभ्रं भूरन्ध्रमेव, यत्कात्यः– श्वभ्र-
गर्तावटागाधा भुवो विवरवाचकाः ॥ २ ॥</c>


<v>अन्धकारोस्त्रियां ध्वान्तं तमिस्रं तिमिरं तमः ।
ध्वान्ते गाढेन्धतमसं क्षीणेवतमसं तमः ॥ ३ ॥</v>
<c>अन्धं करोत्यन्धकारः । क्षुब्धस्वान्तेति ( सू० ) ध्वान्तं
साधुः । तमोस्यास्तीति तमिस्रं, ज्योत्स्नातमिस्रेति ( सू० ) साधुः, स्त्रीत्वमतन्त्रम् । तिम्यतीव तिमि-
रम् । ताम्यन्त्यनेन तमः, असुन्‌ । भूमिच्छायं च । अन्धयत्यन्धं च तत्तमश्चान्धतमसम् , अवसमन्धे-
भ्यस्तमसः ( सू० ) इत्यच् । क्षीणे ध्वान्तेवहीनं च तत्तमश्चावतमसम् ॥ ३ ॥</c>


;p{0038}
<v>विष्वक्संतमसं नागाः काद्रवेयास्तदीश्वरः ।
शेषोनन्तो वासुकिस्तु सर्पराजोथ गोनसे ॥ ४ ॥</v>
<c>( संतमसम् ) समन्तात्तमः ।
न–अगा नागाः, नभ्राडिति ( सू० ) नञ्‌ प्रकृत्या । कद्र्वा अपत्यानि काद्रवेयाः, शुभ्रादित्वात् ( सू० )
ढक्, न तु– स्त्रीभ्योढक् ( सू० ) कद्रुकमण्डल्वोश्छन्दस्यूङ्‌विधेः ( सू० ), सर्पेभ्योन्ये देवयोनयोमी ।
( शेषः ) शेते हरिरस्मिञ्‌ शिष्यते वा । वसुकस्यापत्यं वासुकिः । गोरिव नासिकास्य, अञ्‌नासिकायाः
संज्ञायांनसंचास्थूलान् ( सू० ), गोनासाय नियोजितागदरजाः ( विद्धशाल० ) इति गोनासोपि ॥ ४ ॥</c>


<v>तिलित्सः स्यादजगरे शयुर्वाहस इत्युभौ ।
अलगर्दो जलव्यालः समौ राजिलड्डण्डुभौ ॥ ५ ॥</v>
<c>( तिलित्सः ) तिल गतौ । चरीन्द्रोपि । अजां गिरत्यजगरः, अजो नित्यो गरोस्य वा । शेतेत्यर्थं शयुः ।
वाहं गतिं स्यति वाहसः– अचलः । चक्रमण्डली च । न लगन्नर्दयति निर्विषत्वात् , अलीव गर्दत्यलिगर्द
इत्येके । राजिं देहे लाति राजिलः । डुण्डति डुण्डुभः, डुडि हुडि निमज्जने, डुण्डु[ डु ] भाषते
डुण्डु[ डु ]भ इत्येके, निर्विषो द्विमुखोहिः, लक्ष्यं च– किं महोरगविसर्पिविक्रमो राजिलेषु गरुडः
प्रवर्तते ( रघु० ) ॥ ५ ॥</c>


<v>मालुधानो मातुलाहिर्निर्मुक्तो मुक्तकञ्चुकः ।
सर्पः पृदाकुर्भुजमो भुजंगोहिर्भुजंगमः ॥ ६ ॥</v>
<c>मालुर्मातुलाख्यौषधिस्तत्र धानमस्य मालुधानः । सर्पभेदा एते । ( मुक्त-
कञ्चुकः ) सर्प इति शेषः । सर्पति सर्पः । प्रियते व्यायच्छति पृदाकुः । भुजेन कौटिल्येन गच्छति, गमेः
सुपि ( वा० ), खच्चडिद्वा ( वा० ), गमश्च ( सू० ) इति डः खच्च, एवं त्रैरूप्यम् । अंहत्यहिः ॥ ६ ॥</c>


<v>आशीविषो विषधरश्चक्री व्यालः सरीसृपः ।
कुण्डली गूढपाच्चक्षुःश्रवाः काकोदरः फणी ॥ ७ ॥</v>
<c>आश्यां विषमस्य, आशीस्तालुगता दंष्ट्रा तया विद्धो न जीवति, पृषोदरादित्वात् ( सू० ) रेफलोपे
आशीशब्दोयमिति सभ्याः । चक्रं मण्डलाकारतास्यास्ति चक्री । व्याडनं हन्तुमुद्यमोस्यास्ति व्यालः,
अड उद्यमे । कुटिलं सर्पति सरीसृपः, नित्यंकोटिल्येगतौ ( सू० ) इति यङ्‌, ( यङोचिचेति ) लुक्,
पचाद्यच् ( नन्दिग्रहिपचादीति ), रीङ्‌ऋतः ( सू० ) । गूढाः पादा अस्य गूढपात् । चक्षुषी श्रवसी
अस्य चक्षुःश्रवाः, अत एव गोकर्णः । काकस्येवोदरमस्य काकोदरः, काकोलं विषमुदरेस्य वा ॥ ७ ॥</c>


<v>दर्वीकरो दीर्घपृष्ठो दन्दशूको बिलेशयः ।
उरगः पन्नगो भोगी जिह्मगः पवनाशनः ॥ ८ ॥</v>
<c>दर्वीरूपः फण एव करोस्य प्रहारादौ दर्वीकरः । गर्हितं दशति दन्दशूकः, लुपसदचरति ( सू० ) यङ्,
यजजपदशांयङः ( सू० ) इत्यूकः, जपजभदहेति ( सू० ) अनुस्वार । बिले शेते बिलेशयः, शयवास-
वासिष्वकालात् ( सू० ) इति सप्तम्या अलुक् । उरसा गच्छत्युरगः, उरसोलोपश्च ( वा० ) इति डः ।
पद्‌भ्यां न गच्छति ( पन्नगः ), नभ्राण्नपाद्– ( सू० ) इत्यस्योपलक्षणत्वान्नञ् प्रकृत्या । भोगः सर्पदेहः
कुटिला गतिर्वास्यास्ति भोगी । जिह्मं वक्रं गच्छति जिह्मगः । कुम्भीनसः कञ्चुकी लेलिहानश्च । राज-
सर्पा भुजंगभुक् ॥ ८ ॥</c>


<v>त्रिष्वाहेयं विषास्थ्यादि स्फटायां तु फणा द्वयोः ।
समौ कञ्चुकनिर्मोकौ क्ष्वेडस्तु गरलं विषम् ॥ ९ ॥</v>
<c>आहौ भवमाहेयं, दृतिकुक्षीति ( सू० ) ढञ् । स्फटन्ति विशीर्यन्तेनया स्फटा,
द्वयोर्वर्तमानायां स्फटायां फणापि द्वयोः, फटेत्येके । फण गतौ ( फणा ) । दर्विः कफेलुश्च । कञ्चुकमिव
कञ्चयते बध्यतेनेन ( कञ्चुकः ) । निर्मुच्यते निर्मोकोहित्वक् । निर्व्लयनी च । क्ष्वेडते मोहयति क्ष्वेडः ।
गिरति जीवं गरः, गरं लाति गरलं श्यामश्यामलवत् ॥ ९ ॥</c>


;p{0039}
<v>पुंसि क्लीबे च काकोलकालकूटहलाहलाः ।
सौराष्ट्रिकः शौक्लिकेयो ब्रह्मपुत्रः प्रदीपनः ॥ १० ॥</v>
<c>नवामी विषप्रकाराः । काकमेचकः काकोलः,
ईषत्कोलति संस्त्यायति वा । कालस्य वर्णस्य कूटोत्र कालकूटः, मृत्युसंबन्धी व्याजो वा । हलति विलि-
ञ्चति जठरं न विलिखति च हलाहलः, हालेव हलतीति लक्ष्ये हालाहलो हालहलश्च, यथा– स्निग्धं भव-
त्यमृततुल्यमहो कलत्रं हालाहलं विषमिवाप्रगुणं तदेव, यथा– काममपायि मयेन्द्रियकुण्डैर्यद्यपि दुष्कृत-
हालहलौघः, यथा वा– मधु तिष्ठति वाचि योषितां हृदये हालहलं महाविषम् ( भतृ०शृङ्गा० ) । सुराष्ट्र-
शुक्लिकदरत्सु देशेषु भवाः सौराष्ट्रिकादयः । ब्रह्मणः पुत्रः [ यद् याज्ञवल्क्यः– त्वं विष ब्रह्मणः पुत्रः
सत्ये धर्मे व्यवस्थितः ] ॥ १० ॥</c>


<v>दारदो वत्सनाभश्च विषभेदा अमी नव ।
विषवैद्यो जाङ्गुलिको व्यालग्राह्यहितुण्डिकः ॥ ११ ॥</v>
;c{इति पातालभोगिवर्गः । ७ ।}
<c>वत्सस्येव नाभिरस्य वत्सनाभः । ( जाङ्गुलिकः ) वसन्ता-
दित्वात् ( सू० ) ठक्‌, जाङ्गुलिको विषभिषगिति भागुरिः । अहितुण्डेन दीव्यति ( आहितुण्डिकः )
॥ ११ ॥ इति पातालभोगिवर्गः । ७ ।</c>


<v>स्यान्नारकस्तु नरको निरयो दुर्गतिः स्त्रियाम् ।
तद्भेदास्तपनावीचिमहारौरवरौरवाः ॥ १ ॥</v>
<c>नराः कायन्त्यस्मिन् नरकः । ( नारकः ) अन्येषामपि ( अन्येभ्योपिदृश्यते ) इति बाहुलकाद्वा
दीर्घः । निष्क्रान्तः– अयान्निरयः, अयोनुकूलं दैवम् । तपति संतापयति तपनः, तपन्त्यनेन वा । अवन्त्य-
स्मादवीचिः, विरुद्धा वीचयोत्र वा, स्त्रियामपि । रुरुर्हित्रः क्रन्दश्च तत्र भवो रौरवः ॥ १ ॥</c>


<v>संहारः कालसूत्रं चेत्याद्याः सत्त्वास्तु नारकाः ।
प्रेता वैतरणी सिन्धुः स्यादलक्ष्मीस्तु निर्ऋतिः ॥ २ ॥</v>
<c>संह्रियन्तेत्र संहारः, संघात इत्येके । कालान्ययोमयानि सूत्राण्यत्र कालसूत्रम् । आद्यशब्दात्ता-
मिस्रान्धतामिस्रादयः । सत्त्वाः प्राणिनः, सीदन्तीति । प्रकर्षेणेताः प्रेताः । परेता अतिवाहिका( ता )-
श्च । नारकी नदी, विगततरणौ व्यर्के पाताले भवा वैतरणी, विगततरणिर्विनौका वा । निष्क्रान्ता ऋतेः स-
न्मार्गान्निर्ऋतिः ॥ २ ॥</c>


<v>विष्टिराजूः कारणा तु यातना तीव्रवेदना ।
पीडा बाधा व्यथा दुःखमामनस्यं प्रसूतिजम् ॥ ३ ॥</v>
<c>विशति क्लेशं विष्टिर्नरके हठात्क्षेपः । आजवते–आजूः, क्विब्वचिप्रच्छीति ( वा० ) क्वि-
ब्दीर्घौ, आ– अज्यते वा, आजूवेतनयोर्विष्टिः कर्मकृत्कर्मणोरपीति शाश्वतः । ( कारणा ) कृञ्‌ हिंसायां,
णिच् । यत निकारादौ, णिच्, यातयति यातना नारकरुक् । दुष्टानि खान्यस्मिन् दुःखम् । प्रसूतेर्जातं
दुःखं, ( आमनस्यं ) अमनसो भावः, वैमनस्यमित्यर्थः । षडपि मनःपीडार्था इति सभ्याः, यन्माला–
दुःखं प्रसूतिजे क्लीबे पीडा बाधा च वेदना, दुःखमाधिः प्रसूतिजमिति कात्यः ॥ ३ ॥</c>


<v>स्यात्कष्टं कृच्छ्रमाभीलं त्रिष्वेषां भेद्यगामि यत् ॥ ४ ॥</v>
;c{इति नरकवर्गः । ८ ।}
<c>कषिष्यति कष्टां
कष्टंभविष्यतीत्याहुः ( का० ), कृच्छ्रगहनयोःकषः ( सू० ) इति नेट् । कर्षति कृन्तति वा कृच्छ्रम् ,
आसमन्ताद्भियं लातीति–आभीलम् । एतानि शरीरपीडार्थानि, लक्ष्ये तु नवाप्येकार्थाः । एषां दुःखादीनां
मध्याद्विशेष्यनिष्ठा दुःखकष्टकृच्छास्त्रिलिङ्‌गाः, यथा–सेयं दुःखा च दुरुपपादा च, दुःखः सुतो निर्गुणः,
सर्वं दुःखं विवेकिनः ॥ ४ ॥ इति नरकवर्गः ।</c>


;p{0040}
<v>समुद्रोब्धिरकूपारः पारावारः सरित्पतिः ।
उदन्वानुदधिः सिन्धुः सरस्वान्सागरोर्णवः ॥ १ ॥</v>
<c>समुनत्ति समुद्रः । अप्‌– उदकं धीयतेस्मिन्नब्धिरुदधिश्र्व, कर्मण्यधिकरणेच ( सू० ) इति किः,
पेषवासवाहनधिषुच ( सू० ) इत्युदकस्योदः । न कुं पृणाति मर्यादापालनादकूपारः । पारमावृणोति
पारावारः, पारमिवावारमस्य वा दुस्वरत्वात् । उदकमस्त्यस्योदन्वान् , उदन्वानुदधौच ( सू० ) इति
साधुः । स्यन्दते सिन्धुः । सरांसि सन्त्यस्य सरस्वान् । सगरैः खातः सागरः । अर्णोस्यास्त्यर्णवः, अर्ण-
सोलोपश्च ( वा० ) इति वः सलोपश्च ॥ १ ॥</c>


<v>रत्नाकरो जलनिधिर्यादःपतिरपांपतिः ।
तस्य प्रभेदाः क्षीरोदो लवणोदस्तथापरे ॥ २ ॥</v>
<c>यादांसि पाति यादःपतिः, पाथःपतिरित्येके । सुगममेव
हि मध्यमपांपतेः– इति दर्शनात्समासे षष्ठ्या अलुक् । वीचिमाली सर[ शर ]ध्वजोऽवारपारश्च ।
( क्षीरोदः ) उदकस्योदःसंज्ञायाम् ( सू० ) । अपरे दध्युदघृतोदसुरोदेक्षुदस्वादूदाः ॥ २ ॥</c>


<v>आपः स्त्री भूम्नि वार्वारि सलिलं कमलं जलम् ।
पयः कीलालममृतं जीवनं भुवनं वनम् ॥ ३ ॥</v>
<c>आप्नुवन्त्यापः
स्त्रियां बहुत्वे । वृणोति वार्वारि च । सरति सलिलं, रलयोरैक्यम् । काम्यतै कमलम् । जडति जलम् ।
पयते पीयते वा पयः, पय गतौ, पीङ् पाने । कीला ज्वाला अलति वारयति कीलालम् । भवत्यस्मात्सर्वं
भुवनम् ॥ ३ ॥</c>


<v>कबन्धमुदकं पाथः पुष्करं सर्वतोमुखम् ।
अम्भोर्णस्तोयपानीयनीरक्षीराम्बुशं( सं )वरम् ॥ ४ ॥</v>
<c>कं बध्नाति कबन्धं, यच्छाश्वतः– कबन्धं सलिले रुण्डे । कमन्धमिति द्वे नाम्नी
इत्येके । उनत्त्युदकम् । पीयते पाति वा पाथः । पुष्णाति पुष्करम् । सर्वतोमुखं सर्वदिग्गतेः । अमत्यम्भः ।
ऋणोत्यर्णः । तुदति तौति वा तोयं, तुः सौत्र आवरणार्थो वा । नयति नीरम् । [ घस्यते क्षियति वा
क्षीरम् ] । अम्बति( ते ) अम्बु । शं वृणोति शंवरम् ॥ ४ ॥</c>


<v>मेघपुष्पं घनरसस्त्रिषु द्वे आप्यमम्मयम् ।
भङ्गस्तरङ्ग ऊर्मिर्वा स्त्रियां वीचिरथोर्मिषु ॥ ५ ॥</v>
<c>मेघानां पुष्पं प्रसवः । दकं जीवनीयं च,
यथा दकलावणिकाः । ( अपां विकारोम्मयम् ) एकाचोनित्यं ( वा० ) इति मयट् । आप्यं तु लक्ष्यात् ,
अत एव आप्यंवेति चान्द्रं सूत्रम् । ( भङ्ग इ० ) भज्यते तरत्यूर्वति चेति वाक्यानि, ऊर्मिर्वा
स्त्रियामिति काकाक्षिवत् । वीची तु नित्यं स्त्री ॥ ५ ॥</c>


<v>महत्सूल्लोलकल्लोलौ स्यादावर्तोम्भसां भ्रमः ।
पृषन्ति बिन्दुपृषताः पुमांसो विप्रुषः स्त्रियाम् ॥ ६ ॥</v>
<c>ऊर्ध्वं लोलः [ लोलयति ] उल्लोलः । कल्लन्तेनेन
नद्य इति कल्लोलः, कुत्सितो लोल इत्येके । लहरी– ओघश्च । आवर्तते मण्डलेन भ्रमत्यावर्तः । पर्षति
सिञ्चति पृषत् , रूपभेदात्‌क्लीबे । बिन्दति बिन्दुः, विदि अवयवे । विगतः प्रोषो दाहोस्या विप्रुट्‌ ॥ ६ ॥</c>


<v>चक्राणि पुटभेदाश्च भ्रमाश्च जलनिर्गमाः ।
कूलं रोधश्च तीरं च प्रतीरं च तटं त्रिषु ॥ ७ ॥</v>
<c>चक्राकारेण यान्त्यधः ( चक्राणि ) । पुटं भित्त्वा निर्यान्तीत्युपध्यायोत्प्रेक्षा । वक्राणीति माला । नदी-
वङ्काख्या इति व गौडो भ्रान्तः । तेनातोन्ये भ्रमाः प्रणाल्याद्या जलपथाः । कूलति कूलं, कूल आवरणे ।
रुणध्द्यम्भो रोधः । तरन्त्यस्मात्तीरम् । तीरप्रतीरे दीपप्रदीपवत् । तट्यत आहन्यतेम्भसा तटम् ॥ ७ ॥</c>


;p{0041}
<v>पारावारे परार्वाची तीरे पात्रं तदन्तरम् ।
द्वीपोस्त्रियामन्तरीपं यदन्तर्वारिणस्तटम् ॥ ८ ॥</v>
<c>( नद्याः ) परे पार्श्वे कूलं पारं, पार्यते समाप्यतेस्मिन्निति वा । अर्वाक् पार्श्वे कूलमवारम् , यदाह– अर्वाक
कूलमवारं स्यात् । परावाची इत्येके, अर्वाक्‌शब्दस्याव्ययत्वात् । न वार्विद्यतेस्यावारं न व्रियते वा । तयोः
कूलयोर्मध्यं, पीयते पात्रं प्रवाहः । द्विधा गता आपोत्र द्वीपम् । अन्तरपामन्तरीपं, द्‌व्यन्तरुपसर्गेभ्योपईत्‌
( सू० ), ऋक्पूरब्धूरिति ( सू० ) अः समासान्तः ॥ ८ ॥</c>


<v>तोयोत्थितं तत्पुलिनं सैकतं सिकतामयम् ।
निषद्वरस्तु जम्बालः पङ्कोस्त्री शादकर्दमौ ॥ ९ ॥</v>
<c>तत्तटं तोयात्क्रमेणोत्थितं पुलिनं, पुलो महत्त्वमस्या-
स्तीति, तद् द्वीपमिति माला– वा ना द्वीपं च पुलिनम् । तदेव प्रकृतं पुलिनं, सिकतास्यास्ति सैकतं, देशेलुबि-
लचौच ( सू० ) इत्यण् । [ निषीदन्त्यस्मिन् निषीदन्तं वृणोति वा निषद्वरः । जमति प्रसते जम्बालः ।
पञ्च्यते पङ्कः । शीयन्तेस्मिञ्शादः । कृणोति कर्दमः ] । चिखल्लश्च ॥ ९ ॥</c>


<v>जलोच्छ्वासाः परीवाहाः कूपकास्तु विदारकाः ।
नाव्यं त्रिलिङ्गं नौतार्ये स्त्रियां नौस्तरणिस्तरीः–रिः ॥ १० ॥</v>
<c>जलं प्रवृद्धमुच्छ्वसिति
परिवहति यैर्निर्गममार्गैस्ते परीवाहाः, यल्लक्ष्यं– उपार्जितानामर्थानां त्याग एव हि रक्षणम् । तटाको( तडागो )
दरसंस्थानां परीवाह इवाम्भसाम् ( पंचतन्त्र ) ( चाणक्यश० ) ॥ परिवाहोपि । कूपप्रतिकृतिः कूपकः,
शुष्कनद्यादौ जलार्थं गर्ताः क्रियन्ते, यत्कात्यः– विवरान् कूपकानाहुः । विदारयति क्ष्मां विदारकः,
मालाच– चुण्डी ( ण्डा ) विवरोत्साश्च कूपकाः । ( नाव्यं ) नौवयोधर्मेति ( स० ) यत् । नुद्यते नौः,
ग्लानुदिभ्यांडौः ( उ० ) । तरन्त्यनया तरणिस्तरीश्च ॥ १० ॥</c>


<v>उडुपस्तु( पं तु ) प्लवः कोलः स्रोतोम्बुसरणं स्वतः ।
आतरस्तरपण्यं स्याद् द्रोणी काष्ठाम्बुवाहिनी ॥ ११ ॥</v>
<c>उडुप्यते– उडुपस्तृणप्लवः । कवन्तेनेन
कोलः, कोलति संस्त्यायति वा कोलः, यच्छाश्वतः– पोतृप्लवकयोः कोलः कोलं तु बदरीफलम् ।
स्वतोकृत्रिमम् । आतरन्त्यनेनातरः, आवाप इत्येके । पणन्तेनेन पणः, पणे साधु पण्यं मूल्यं, साधौ
( तत्रसाधु ) यत् । काष्ठमुपलक्षणं, काष्ठाश्मादिमयी जलधारिणी द्रोणी, द्रवत्यम्भोस्याम् , द्रोणिका त्व-
म्बुवाहिनीत्येके पेठुः ॥ ११ ॥</c>


<v>सांयात्रिकः पोतवणिक्कर्णधारस्तु नाविकः ।
नियामकाः पोतवाहाः कूपको गुणवृक्षकः ॥ १२ ॥</v>
<c>समुदितानां यानं संयात्रा, सा प्रयोजनमस्य ( प्रयोजनम् ) सांयात्रिकः ।
पवते वातेन पोतो वाहनम् । कर्णोरित्रं, कर्णः श्रोत्रमरित्रं चेति दुर्गः । नावा तरति नाविकः, नौद्‌व्य-
चष्टन् ( सू०) । नियन्तुं शक्ता नियामकाः । निया( र्या )माश्च । गुणवृक्षो यत्र नौरज्ज्वा बध्यते, पोते
ध्वजपटाद्याधार इत्येके । कूपे– आधारगर्ते कायति कूपकः, गौडस्तु जलान्तस्तरून्कूपकानाह ॥ १२ ॥</c>


<v>नौकादण्डः क्षे( क्षि )पणी स्यादरित्रं केनिपातकः ।
अम्रिः स्त्री काष्ठकुद्दालः सेकपात्रं तु सेचनम् ॥ १३ ॥</v>
<c>येन नौर्वाह्यतेसौ नौकादण्डः । क्षिप्यतेनया क्षेपणी, क्षोपण्यपभ्रंशः, क्षिपेत्युपाध्यायः । के जले नावो
येन निपातयन्ति स केनिपातः, हलदन्तादिति ( सू० ) अलुक् । इयर्त्यनेनारित्रम् , स्फ्यादि कोटिपात्रं
वा । न बिभर्त्यभ्रिः । काष्ठे कुद्दालः काष्टमयो वा, येन निखन्यते भग्नं पोतादिकं कुथेन पूर्यते । ( सेचनं )
येन नावो जलमुध्द्रियते ॥ १३ ॥</c>


;p{0042}
<v>क्लीबेर्धनावं नावोर्धेतीतनौकेतिनु त्रिषु ।
त्रिष्वागाधात्प्रसन्नोच्छः कलुषोनच्छ आविलः ॥ १४ ॥</v>
<c>क्वचित्– यानपात्रं तु पोतोब्धिभवे त्रिषु समुद्रियम् । सामुद्रिको मनु-
ष्योब्धिजातादौ नौः समुद्रिका [ जाता सामुद्रिका च नौः ] । अर्धं नावोर्धनावं, नावोद्विगोः ( सू० ),
अर्धाच्च ( सू० ) इति टच् । नावमतिक्रान्तमतिनु जलम् , अतिमौः पुमान स्त्री वा । त्रिष्वागाधात्‌-
अधिकारोयम् , अभिविधावाङ् । अच्छ्यते न च्छाद्यते वाच्छः । कं लुषति हिनस्ति कलुषः । आ–
अव– एलयत्याविलः, आविल्यते– आभिद्यते वा, विल भेदने ॥ १४ ॥</c>


<v>निम्नं गभीरं गम्भीरमुत्तानं तद्विपर्यये ।
अगाधमतलस्पर्शं कैवर्ते दाशधीवरौ ॥ १५ ॥</v>
<c>नमति निमनति वा निम्नं,
म्ना अभ्यासे । गमे भियं राति गभीरं गंभीरं वा । ऊर्ध्वं तन्यते– उत्तानं गभीरादन्यत् । नास्ति गाधः
प्रतिष्ठास्यागाधम् । नास्ति तलेधःस्पर्शोस्यातलस्पर्शम् । के( जले ) वर्तते केवर्तो मत्स्यादिस्तस्यायं
( घातकः ) । द्यति दशति दाश्नोति वा मत्स्यान्दाशः । धीयते– आव्रियते धीवरः ॥ १५ ॥</c>


<v>आनायः पुंसि जालं स्याच्छणसूत्रं पवित्रकम् ।
मत्स्याधानी कुवेणी स्याद्बडिशं मत्स्यवेधनम् ॥ १६ ॥</v>
<c>कुत्सितं वेणन्ते-
स्यां मत्स्याः कुवेणी, वेणृ गतौ, मत्स्यबन्धनीत्यर्थः । मत्स्यकरण्डिका च । बलिनः ( मत्स्यान् ) श्यति
बलिशम् । विध्यतेनेन वेधनं, विध विधान इत्यस्मात् , व्यधेर्व्यधनमिति स्यात् ॥ १६ ॥</c>


<v>पृथुरोमा झषो मत्स्यो मीनो वैसारिणोण्डजः ।
विसारः शकली चाथ गडकः शकुलार्भकः ॥ १७ ॥</v>
<c>रोम पक्षोत्र ।
झषति झषः । माद्यति मत्स्यः, मच्छोपि । मीनाति मीनः । ग्रह्यादौ ( नन्दिप्रहोति ) विसारी,
ततो वैसारिणः, विसारिणोमत्स्ये ( सू० ) इति स्वार्थेऽण् । सृस्थिरे ( सू० ), व्याधिमत्स्य-
बलेषु ( वा० ) इति कर्तरि विसारः । शकलानि पृष्ठे सन्त्यस्य शकली, सशल्क इत्यर्थः ।
शल्की च । गडति पुच्छाच्छोटनात्सिञ्चति गडकः । शकुलोत्र मत्स्यमात्रे ॥ १७ ॥</c>


<v>सहस्रदंष्ट्रः पाठीन उलूपी शिशुकः समौ ।
नलमीनश्चिलिचिमः प्रोष्ठी तु शफरी द्वयोः ॥ १८ ॥</v>
<c>विशेषा-
नाह । सहस्रदंष्ट्रो वादालो नाम मत्स्यः । पाठीनश्चित्रवल्लिः, बहुदंष्ट्रत्वात्पाटयतीति, भक्ष्यत्वेन पठ्यते
वा । एतौ सादृश्यात्पर्यायौ । शिशुमारप्रतिकृतिः ( शिशुकः ) । उलुपीन्नन्तः, उल्लुम्पतीति । सुषिर-
तृणान्तश्चारी नलमीनः नडाभो वा । चीयते मीयते च चिलिचिमः, चिलिचिमस्त्रिदोषकृदिति वैद्याः ।
प्रोषति पित्तकारित्वात्प्रोष्टी । शफान् राति शीघ्रगत्वाच्छफरी ॥ १८ ॥</c>


<v>क्षुद्राण्डमत्स्यसंघातः पोताधानमथो झषाः ।
रोहितो मद्गुरः शालो राजीवः शकुलस्तिमिः ॥ १९ ॥</v>
<c>सूक्ष्माश्चाण्डान्निःसृताश्च मत्स्याः
क्षुद्राण्डमत्स्याः । पोता आधीयन्तेत्र पोताधानम् । झषा मत्स्यविशेषा अमी । रोहितो रक्तत्वात् । मज्जति
मद्गुरः । शलति शालते वा शालः । राज्यः सन्त्यस्य राजीवो वज्राभः । शन्कोति गन्तुं शकुलः ।
तिम्यति तिमिः ॥ १९ ॥</c>


<v>तिमिंगिलादयश्चाथ यादांसि जलजन्तवः ।
तद्भेदाः शिशुमारोद्रशङ्कवो मकरादयः ॥ २० ॥</v>
<c>तिमिं गिलति तिमिंगिलः, गिलेऽगिलस्य ( वा० ) इति मुम् । आदिशब्दात्तिमिंगिल-
गिलनन्द्या[ न्दी ]वर्तादयः । याति यादः । जलजन्तुर्जलचरः । उनत्त्युद्रः । शङ्कतेस्माच्छङ्कुः । मा कुर्या-
त्किंचिदिति त्रस्यन्त्यस्मान्मकरः । आदिशब्दाज्जलहस्तिग्राहाद्याः ॥ २० ॥</c>


;p{0043}
<v>स्यात्कुलीरः कर्कटकः कूर्मे कमठकच्छपौ ।
ग्राहोवहारो नकस्तु कुम्भीरोथ महीलता ॥ २१ ॥</v>
<c>कौ लीयते कुलीरः, कुलिन-
मीरयति वा, जनकभक्षकत्वात् , यत्कौटिल्यः– कर्कटसधर्माणो हि राजपुत्रा जनकभक्षाः । कृणोति
कर्कटकः । कुरति कुमूर्वति वा कूर्मः । काम्यते यज्ञार्थं के मठति वा कमठः । कच्छेन पिबति कच्छपः ।
गृह्णाति ग्राहस्तन्तुनागाख्यः, विभाषाग्रहः ( सू० ) इति णः । अवह्रियतेनेनेति, गोचरादिसूत्रेऽवहारोपी-
त्युपसंख्यानात् ( वा० ) घञ् , पुंसिसंज्ञायांघःप्रायेण ( सू० ), अवहरति वा, श्याद्‌व्यधेति ( सू० )
णः । न क्रामति नक्रः । कुम्भिनमीरयति कुम्भीरः । ( महीलता ) भूमिसूर्नाम कृभिः ॥ २१ ॥</c>


<v>गण्डूपदः किंचुलुको निहाका गोधिका समे ।
रक्तपा तु जलौकायां स्त्रियां भूम्नि जलौकसः ॥ २२ ॥</v>
<c>गण्ड्वो ग्रन्थयः पदान्यस्य गण्डूपदः । किंचिच्चुलुम्पति किंचुलुकः, लकान्तो वा । निजहाति गुध्यति च
( निहाका, इ० ), बिलेशयादन्योयं जलचरः प्राणी । टकः ( गापोष्टक् ) पिबतेःसुराशीध्वोरिति ( वा० )
नियमाद्रक्तपा, टक्, क इत्येके । आ– उच्यते, ओकउचःके ( सू० ), उणादौ सान्तोन्यः । शालूकादि-
वज्जलूकेति श्रीभोजः ॥ २२ ॥</c>


<v>मुक्तास्फोटः स्त्रियां शुक्तिः शंखः स्यात्कम्बुरस्त्रियाम् ।
क्षुद्रशंखाः शंखनखाः( काः ) शम्बूका जलशुक्तयः ॥ २३ ॥</v>
<c>मुक्ता स्फुटन्त्यस्मान्मुक्तास्फोटः । शोकति शुक्तिः, शुक गतौ, क्तिच् ।
शं खनति शाम्यति वा शङ्खः । काम्यते कम्बुः । सूक्ष्मनद्यादिजाः कृमयः, शंकनका इत्यसत् । क्षुल्लकाश्च ।
शं वान्ति शंबूका जलमात्रजाः ॥ २३ ॥</c>


<v>भेके मण्डूकवर्षाभूशालूरप्लवदर्दुराः ।
शिली गण्डुपदी भेकी वर्षाभ्वी कमठी दुलिः ॥ २४ ॥</v>
<c>बिभेति भेकः । मण्डति मण्डते वा सरो मण्डूकः । वर्षासु
भवति वर्षाभूः । शलति शालते वा शालूरः, सालूर इत्येके । प्लवते प्लवः । दृणाति शब्दैः कर्णो दर्दुरः ।
शिनोति शिलति वा शिली । गण्डूपदाज्जातौ पुंयोगे वा ङीष्‌ । ( वर्षाभ्वी ) भुवश्चेति ( उ० ) छान्दसो
ङीष्‌ । दोलयति दुलिः । कूर्मी च ॥ २४ ॥</c>


<v>मद्गुरस्य प्रिया शृङ्गी दुर्नामा दीर्घकोशिका ।
जलाशया जलाधारास्तत्रागाधजलो ह्रदः ॥ २५ ॥</v>
<c>मद्गुराख्यो मत्स्यः । शृणाति शृङ्गी, सादृश्याद्योग्यतया प्रिया ।
जलूकाकारेयं दीर्घकोशत्वात् , दुष्ठो नामो नमनमस्या दुर्नामा, दुःसंज्ञेत्येके । जलमाशयो हृदयमस्य जला-
शयः, जलमाशेतेत्र वा । सामान्येनोपक्रमोयम् तत्र जलाशयेष्वमी विशेषाः संगमान्ताः । ( ह्रदः ) ह्रादो
ह्रस्वः ॥ २५ ॥</c>


<v>आहावस्तु निपानं स्यादुपकूपजलाशये ।
पुंस्येवान्धुः प्रहिः कूप उदपानं तु पुंसि वा ॥ २६ ॥</v>
<c>नियतं पिबन्त्यत्र निपानम् । आहूयन्तेस्मिन्गाव आहावः, निपानमाहावः ( सू० ) इति
साधुः, कूपसमीपे शिलादिनिबद्धं पशुपानार्थं कूपोध्दृताम्बुस्थानम् । अनन्त्यनेनान्धयति वान्धुः । प्रज-
हात्यम्बु प्रहिः । कुत्सिताः कोर्वा– आपोत्र कूपः । उदकं पीयतेस्मिन्नुदपानम् ॥ २६ ॥</c>


<v>नेमिस्त्रिकास्य वीनाहो मुखबन्धनमस्य यत् ।
पुष्करिण्यां तु खातं स्यादखातं देवखातकम् ॥ २७ ॥</v>
<c>अस्य कूपस्यान्ते
रज्ज्वादिधारणार्थं दारुयन्त्रं त्र्यंशं त्रिका । कूपस्योर्ध्वे– इष्टिकाभिर्विनह्यते वीनाहो नान्दीपट्टाख्यः । पुष्क-
रादिभ्योदेशे ( सू० ) इतीनिः । नागादिकुण्डमकृत्रिममाखातभित्यके ॥ २७ ॥</c>


;p{0044}
<v>पद्माकरस्तडागोस्त्री कासारः सरसी सरः ।
वेशन्तः पल्वलं चाल्पसरो वापी तु दीर्धिका ॥ २८ ॥</v>
<c>(तडागः ) तड आघाते,
तडाक इत्येके, तटान्यकति तटाकमित्यन्ये । पद्माकरो योग्यत्वात् । कमासरत्यत्र कासारः, कासमृच्छति
वा नड्वलाम्बुत्वात् । महत्सरः सरसी, गौरादित्वाद्‌ङीष्‌ ( षिद्गौरादिभ्यश्च ) । विशन्ति मज्जन्त्यस्मिन्वे-
शन्तः, झच्‌ । पल्यते पल्वलः, पल गतौ । उप्यतेस्यां वापी । दीर्घैव दीर्घिका, संज्ञायांकन्‌ ( सू० )
॥ २८ ॥</c>


<v>खेयं तु परिखाधारस्त्वम्भसां यत्र धारणम् ।
स्यादालवालमावालमावापोथ नदी सरित् ॥ २९ ॥</v>
<c>( खेयं ) ईचखनः ( सू० ) इति यत् , दुर्गवेष्टनखातिका । परिखन्यते परिखा, डः । ( आ-
धारः ) क्षेत्रादिसेकार्थं यत्र संचीयतेम्भः । वृक्षसेकार्थं तले द्रवतोम्भसः स्थानं, यदाहुः– आलवालं विदु-
र्धीरा धारणं द्रवतोभ्मसः, मुनिश्च– अपां धारणमाधारस्तदल्पं चालवालकम् , आलूयते खन्यते– आल-
वालम् । आवलते बहिर्निर्गमादम्भोत्रावालम् । आ– उप्यतेम्भोत्रावापः ॥ २९ ॥</c>


<v>तरङ्‌गिणी शैवलिनी तटिनी ह्रादिनी धुनी ।
स्रोतस्वती द्वीपवती स्रवन्ती निम्नगापगा ॥ ३० ॥</v>
<c>नदट् पचादिः, ङीष्‌ ।
सरति सरित् । ह्रादोस्त्यस्याः, ह्रदिनीत्येके । धुनोति धुनी । आ– अपगच्छति, अप्संबन्धिना येशे( गे )-
नापेन च गच्छति वापगा । कूलंकषा निर्झरिणी रोधोवक्रा सरस्वती च ॥ ३० ॥</c>


<v>गङ्गा विष्णुपदी जह्नुतनया सुरनिम्नगा ।
भागीरथी त्रिपथगा त्रिस्रोता भीष्मसूरपि ॥ ३१ ॥</v>
<c>गां गाते गच्छति
गङ्गा, अगं गच्छति वा । विष्णुपदार्घोत्था विष्णुपदी, कुम्भपदीषुच ( सू० ) इति साधुः । जह्नुना पीता
श्रोत्रेण त्यक्तेति जाह्नवी । भगीरथावतारिता भागीरथी ॥ ३१ ॥</c>


<v>कालिन्दी सूर्यतनया यमुना शमनस्वसा ।
रेवा तु नर्मदा सोमोद्भवा मेकलकन्यका ॥ ३२ ॥</v>
<c>( कालिन्दी ) कलिन्ददेशजा । यमेन
यमजा यमुना, यमी च । ( रेवा ) रेवृ प्लवगतौ । नर्मार्थं सोमवंश्येन पुरूरवसावतारिता ( नर्मदा ) ।
मेकलोद्रिः प्रभवोस्याः ॥ ३२ ॥</c>


<v>करतोया सदानीरा बाहुदा सैतवाहिनी ।
शुतुद्रिस्तु शतद्रुः स्याद्विपाशा तु विपाट् स्त्रियाम् ॥ ३३ ॥</v>
<c>गौरीविवाहे हस्तात्प्रदानतोयाज्जाता ( करतोया ) । सितैव सैती ( वा-
हिनी ), यन्माला– मन्तव्या बाहुदार्जुनी । बाहुभिर्दीयते सीर्यते बाहुदा, बहुदेन कार्तवीर्यार्जुनेनाव-
तारितेत्यागमः । शु पूजितमाशु वा तुदति शुतुद्रिः, एतदबुध्यमानाः शितद्रुः सितद्रुर्वेत्याहुः, इमं मे
गङ्गे यमुने सरस्वति शुतुद्रीति हि श्रुतिः । वसिष्ठशापभयाच्छतधा द्रुता शतद्रुः । वसिष्ठं विपाशितवती
बिपाठ्‌ ॥ ३३ ॥</c>


<v>शोणो हिरण्यवाहः स्यात्कुल्याल्पा कृत्रिमा सरित् ।
शरावती वेत्रवती चन्द्रभागा( गी ) सरस्वती ॥ ३४ ॥</v>
<c>( शोणः) नदोयम् , शोणृ वर्णगत्योः । हिरण्यं वहति ( हिरण्यवाहः ) । कृत्रिमाल्पा
च क्षेत्रसेकार्था कुल्या, कुले कुटुम्बे साध्वी, यदाहुः– कुल्याधीनं कुलं विद्यादित्या– (?) व्यवस्थिताः ।
दांपत्यं कुलमित्यन्ये कुलं वा हलमुच्यते । सारणी च । शरादीनांच ( सू० ) इति दीर्घे शरावती ।
( चान्द्रभागा ) चन्द्रभागाभ्यां गिरिभ्यां प्रवहति, चन्द्रभागान्नद्यामति ( ग० ) साधुः, चन्द्रेण भागतो-
न्यस्ता चन्द्रभागेत्येके । सरांसि सन्त्यस्यां सरस्वती ॥ ३४ ॥</c>


<v>कावेरी सरितोन्याश्च संभेदः सिन्धुसंगमः ।
द्वयोः प्रणाली पयसः पदव्यां त्रिषु तूत्तरौ ॥ ३५ ॥</v>
<c>कवेरस्य जलदेहस्येयं कावेरी । सरिद्विशेषा
एते, अन्याः सरयूदेविकागोदावरीवेण्याद्याः । संगमो भिन्नयोः संभेदो नदीमेलः । प्रणडत्यम्भोनया
प्रणाली जलनिर्गमनमार्गो मकरमुखादिः, ( अन्ये ) स्त्रीनपुंसकयोराहुः ॥ ३५ ॥</c>


;p{0045}
<v>देविकायां सरय्वां च भवे दाविकतारवौ ।
सौगन्धिकं तु कह्लारं हल्लकं रक्तसंध्यकम् ॥ ३६ ॥</v>
<c>तत्रभवः ( सू० ) इत्यण् ,
देविकाशिंशपेति ( सू० ) आत्वम् , दाण्डिनायनेति ( सू० ) सारवः साधुः । सुगन्धि( न्ध )प्रयोजनं
सौगन्धिकाख्यम् । के ह्लादते कह्लारं, शारदं शुक्लं चैतत् । हल्लति घूर्णते हल्लकम् । रक्तान् संधीनकति
रक्तसंध्यकं, रक्तं संध्येव वा, रक्तोत्पलं चैतत् ॥ ३६ ॥</c>


<v>स्यादुत्पलं कुवलयमथ नीलाम्बुजन्म च ।
इन्दीवरं च नीलेस्मिन् सिते कुमुदकैरवे ॥ ३७ ॥</v>
<c>उत्पाल्यते उत्पलति वा उत्पलम् । कौ वलते
प्राणिति कुवलयम् , कुत्सितो बहिर्वलयः पत्रवेष्टनमस्येति श्रीभोजः । विशेषानस्याह । इन्दतीन्दीवरं
कुवलयदलनीलेति सामान्यस्य विशेषवृत्तेः । अस्मिन् सिते, कौ मोदते कुमुदं, कः । के रौति
केरवो हंसस्तस्येदं प्रियं कैरवम् ॥ ३७ ॥</c>


<v>शालूकमेषां कन्दः स्याद्वारिपर्णी तु कुम्भिका ।
जलनीली तु शेवालं शेवलोथ कुमुद्वती ॥ ३८ ॥</v>
<c>शालते शालूकं, कन्दो मूलमेषामुत्पलादीनाम् । ( वारिपर्णी )
वारि पिपर्ति, फङ्गा नाम शाकं, शूषत्येके । कुम्भोस्त्यस्याः कुम्भिका, कुम्भीको वारिपर्णः स्यादित्येके ।
नीलिकाख्या जलशूकोपि, शेते जले शेवलं शेवालं च, शीङो– वलञ्‌वलन्‌वालनः ( उ० ), शैवलं शै-
वालमिति तु द्रविडाः । कुमुदिन्यां ( लतायां ) कुमुद्वती, कुमुदनडवेतसेभ्योड्मतुप् ( सू० ) ॥ ३८ ॥</c>


<v>कुमुदिन्यां नलिन्यां तु वि–बि–सिनी पद्मिनीमुखाः ।
वा पुंसि पद्मं नलिनमरविन्दं महोत्पलम् ॥ ३९ ॥</v>
<c>नडाः
सन्त्यस्यां नलिनी, पुष्करादिभ्योदेशे ( सू० ) इतीनिः । मुखशब्दात्पुटकिन्यब्जिन्यम्भोजिन्याद्याः ।
पद्यते लक्ष्मीरत्रं पद्मम् । नलाः सन्त्यस्य नलिनम् । अरान् राजीर्विन्दत्यरविन्दम् , अनुपसर्गाल्लुम्पवि-
न्देति ( सू० ) शः ॥ ३९ ॥</c>


<v>सहस्रपत्रं कमलं शतपत्रं कुशेशयम् ।
पङ्केरुहं तामरसं सारसं सरसीरुहम् ॥ ४० ॥</v>
<c>शतसहस्रे बहूपलक्षणम् । कमम्भोलति भूषयति कमलम् , केन मल्यते बा
कमलम् । कुशे जले शेते कुशेशयम् । तामः प्रकर्षो रसोस्य तामरसम् , तामः प्रकर्षार्थस्तारतम्यवत् ,
ताम्यद्भी रस्यते वा ॥ ४० ॥</c>


<v>वि–बि–सप्रसूनराजीवपुष्कराम्भोरुहाणि च ।
पुण्डरीकं सिताम्भोजमथ रक्तसरोरुहे ॥ ४१ ॥</v>
<c>राज्यः सन्त्यस्य राजीवम् । पुष्णाति पुष्करम् । नालीकं च । पुणति मङ्‌-
गल्यत्वात्पुण्डरीकम् ॥ ४१ ॥</c>


<v>रक्तोत्पलं कोकनदं नाला नालमथास्त्रियाम् ।
मृणालं वि–बि–समब्जादिकदम्बे षण्डमस्त्रियाम् ॥ ४२ ॥</v>
<c>कोकाश्र्वक्राह्वा नदन्त्यस्मिन् , आहुश्र्व– रक्ताब्जे रक्तकुमदे बुधैः कोक-
नदं स्मृतम् । पद्मादिवृन्तस्य द्विलिङ्गार्थपाठः, ( नाला ) णल बन्धे । मृद्यतेद्यते मृणालम् । विस्यते–
उत्कृष्यते विसम् । सनोतेर्डे षण्डः, सत्वाभावोबाहुलकात् ॥ ४२ ॥</c>


<v>करहाटः शिफा कन्दः किञ्जल्कः केसरोस्त्रियाम् ।
संवर्तिका नवदलं बीजकोशो( षो ) वराटकः ॥ ४३ ॥</v>
;c{इति वारिवर्गः । ९ ।}
<c>कं रहयतीति, करहान् कूलोत्थान्
पद्मादीनटति करहाटः । शिनोति दारयति क्ष्मां शिफा । कन्द्यति कन्दं पद्मादिमूलं, कन्द्यतेन्विष्यते वा,
कन्दोस्त्री । किंचिज्जलति जडीभवति किञ्जल्कः । के सरति केसरम् । संवर्तयति वेष्टयति संवर्तिका, पद्मा-
दीनां नवोद्भिन्नं दलं शरच्चन्द्रिकाख्यम् । बीजानां पद्माक्षाणां कोशो बीजकोशः । वरमटति वराटकः,
कर्णिकेत्यर्थः, यच्छाश्वतः– बीजकोशे सरोजस्य कपर्दे च वराटकः ॥ १३ ॥ इति वारिवर्गः । ९ ।</c>


;p{0046}
<v>उक्तं स्वर्व्योमदिक्कालधीशब्दादि सनाट्यकम् ।
पातालभोगि नरकं वारि चैषां च संगतम् ॥ १ ॥</v>
<c>अथोक्तान्वर्गान् संग्रहेणोपसंहरति । एषां स्वर्गादीनां संगतं प्रसक्तानुप्रसक्तिक्रयानुगतं देवासुरमेघादिकं
चोक्तम् । शब्दादीति रसगन्धादिग्रहणम् ॥ १ ॥</c>


;c{[ इत्यमरसिंहकृतौ नामलिङ्गानुशासने । स्वरादिकाण्डः
प्रथमः साङ्‌ग एव समर्थितः ॥] इति श्रीभट्टक्षीरस्वाम्युत्प्रेक्षितेमरकोशोद्घाटने स्वर्गादि काण्डं
प्रथमं संपूर्णम् ।}


;k{द्वितीयं काण्डम् ।}
;c{श्रीगणेशाय नमः । अथ द्वितीयकाण्डे वर्गान् संगृह्णाति ।}


<v>वर्गाः पृथ्वीपुरक्ष्माभृद्‌वनौषधिमृगादिभिः ।
निब्रह्मक्षत्रविट्‌शूद्रैः साङ्गोपाङ्गैरिहोदिताः ॥ १ ॥</v>
<c>अङ्‌गैर्मृदादिभिरुपाङ्‌गैश्च खिलादिभिः
सह वर्तमानैः पृथ्यादिभिः संपादिता वर्गा इह वक्ष्यमाणे काण्डे वदितुमारब्धा उदिताः, आदिकर्मणि
क्तः ( सू० ), आशंसायांभूतवच्च ( सू० ) इति क्तः ॥ १ ॥</c>


<v>भूर्भूमिरचलानन्ता रसा विश्वंभरा स्थिरा ।
धरा धरित्री धरणी क्षोणी ज्या काश्यपी क्षितिः ॥ २ ॥</v>
<c>भवत्यस्मात्सर्वं भूः, रेफान्तं त्वव्ययं, यथा भूर्भु-
वःस्वः । रसाः सन्त्यस्यां रस्यते वा रसा । विश्वं बिभर्ति विश्वंभरा, संज्ञायांभृतृवृजीति ( सू० ) खच् ।
क्षौतिभू( रू )पं क्षोणी । जिनाति जायते वा ज्या, इज्येति मूर्खव्याख्या, यच्छाश्वतः– ज्या मौर्वी
ज्या वसुन्धरा, ज्येति निघण्टुः । कश्यपस्येयं काश्यपी, भार्गवेण जित्वा ह्यस्मै दत्ता । क्षियन्त्येतां
क्षितिः, क्षि निवासे ॥ २ ॥</c>


<v>सर्वंसहा वसुमती वसुधोर्वी वसुंधरा ।
गोत्रा कुः पृथिवी पृथ्वी क्ष्मावनिर्मेदिनी मही ॥ ३ ॥</v>
<c>वसु धनं धत्ते वसुधा । उर्वी विस्तीर्णत्वात् । वसु धारयति वसुंधरा ।
गोत्राः शैलाः सन्त्यस्यां गोत्रा, गास्त्रायते वा । कायति कूयते वा कुः । प्रथते पृथनावतारिता वा पृथि-
वी, प्रथेःषिवन्संप्रसारणं च ( उ० ) । पृथ्वीति, वोतोगुणवचनाद् ( सू० ) ङीष्‌ । क्षमते भारं क्षमा ।
अवति प्रजा अव्यते वा नृपैरवनिः । दैत्यमेदोयोगान्मेदिनी । महति मही । भूतधात्री रत्नगर्भा विपुला
सागराम्बरा च, रत्नवतीति भागुरिः । क्षमा, इला च नानार्थे ॥ ३ ॥</c>


<v>मृन्मृत्तिका प्रशस्ता तु मृत्सा मृत्स्ना च मृत्तिका ।
उर्वरा सर्वसस्याढ्या स्यादूषः क्षारमृत्तिका ॥ ४ ॥</v>
<c>मृद्यते मृत् । ( मृत्तिका ) मृद-
स्तिकन् ( सू० ) स्वार्थे । ( मृत्सा, इ० ) स्वार्थे सस्नौप्रशंसायाम् ( सू० ) । कृष्णभूमः कृष्णमृत्तिको-
दग्भूम उदङ्मृदि । पाण्डुभूमः पाण्डुमृच्च, कृष्णोदक्पाण्डुसंख्यापूर्वायाभूमेरच् ( वा० ) । उर्वति क्षुधमुर्व-
मियर्ति वा ( उर्वरा ) । ( ऊषः ) ऊष रुजायाम् ॥ ४ ॥</c>


<v>ऊषवानूषरो द्वावप्यन्यलिङ्गौ स्थलं स्थली ।
समानौ मरुधन्वानौ द्वे खिलाप्रहते समे ॥ ५ ॥</v>
<c>(ऊषरः ) ऊषसुषीतिरः ( सू० ) । स्थलति
( स्थलम् ) । स्थल्यकृत्रिमा चेत् , जानपदकुण्डगोणस्थलेति ( सू० ) ङीष् , कृत्रिमा तु स्थला । म्रियन्ते
तृषार्ता अस्मिन्मरुः । दधन्ति धन्वति वा धन्वा । खिलं शून्यं लाति खिलम् । न प्रहन्यते हलादिभि-
रप्रहतमकृष्टं क्षेत्रादि ॥ ५ ॥</c>


;p{0047}
<v>त्रिष्वथो जगती लोको विष्टपं भुवनं जगत् ।
लोकोयं भारतं वर्षं शरावत्यास्तु योवधेः ॥ ६ ॥</v>
<c>जङ्गम्यते जगत् , वर्तमानेपृषद्‌बृहदिति ( उ० ) साधुः, शत्रन्तत्वाद् ङीप् ।
विशन्त्यस्मिन् विष्टपति वा विष्टपम् , ष्टपस्तप प्रतिघाते । अयं जम्बुद्वीपनवमांशो भरतस्य क्षत्रियस्येदं
भारतं नाम ( वर्षं ) भूम्येकदेशः, वृष्यते सिच्यते वर्षम् , तथा च– हिमवान्हेमकूटश्च निषधो मेरुरन्तरे ।
नीलः श्वेतश्च शृङ्‌गीवान् गन्धमादनमष्टममिति सीमाविच्छिन्नान्यन्यानीलावृत्तादीन्यष्टौ वर्षाणि । शरा-
वत्या नद्या मर्यादायाः प्राक्सहचरितो दक्षिणो देशः प्राच्यः ॥ ६ ॥</c>


<v>देशः प्राग्दक्षिणः प्राच्य उदीच्यः पश्चिमोत्तरः ।
प्रत्यन्तो म्लेच्छदेशः स्यान्मध्यदेशस्तु मध्यमः ॥ ७ ॥</v>
<c>शरावत्या अवधेः पश्चिमेन सहच-
रित उत्तरो देशः ( उदीच्यः ), यदाह– प्रागुदञ्चौ विभजते हंसः क्षीरोदके यथा । विदुषां शब्दसिध्द्यर्थं
सा नः पातु शरावती ( काशिका ) । प्रतिगतोन्तमुक्तावधेः सुटादिदेशः ( ? ) प्रत्यन्तः । ( मध्यमः ) य-
न्मनुः– हिमवद्विन्ध्ययोरन्तर्यत्प्राग्विनशनादपि । प्रत्यगेव प्रयागाच्च मध्यदेशः प्रकीर्तितः ॥ ७ ॥</c>


<v>आर्यावर्तः पुण्यभूमिर्मध्यं विन्ध्यहिमागयोः ।
नीवृज्जनपदो देशविषयौ तूपवर्तनम् ॥ ८ ॥</v>
<c>आर्या
आवर्तन्तेस्मिन्नार्यावर्तः, यन्मनुः– आसमुद्रात्तु वै पूर्वादासमुद्रात्तु पश्चिमात् । तयोरेवान्तरं गिर्योरार्यावर्तं
विदुर्बुधाः । नियतं वर्ततेस्मिन् नीवृत् , नहिवृतिवृषीति ( सू० ) दीर्घः । जनानां पदं जनपदः, पुंस्त्वं लो-
कात् , जनैर्वास्यमानो राष्ट्राख्योयम् । दिश्यते देशः स्थानमात्रम् । विसिनोति विषयः । उपवर्ततेस्मि-
न्नुपवर्तनं, उपावर्तनमिति कात्यः । पञ्चैकार्थानाहुः ॥ ८ ॥</c>


<v>त्रिष्वागोष्ठान्नडपाये नड्वान्नड्वल इत्यपि ।
कुमुद्वान्कुमुदप्राये वेतस्वान्बहुवेतसे ॥ ९ ॥</v>
<c>गोष्ठसंशब्दनात्प्राग्वाच्यलिङ्गाः । तदस्मि-
न्नस्तीतिदेशेतन्नाम्नि ( सू० ), कुमुदनडवेतसेभ्योड्मतुप् ( सू० ), नडशादड्ड्वलच्‌ ( सू० ) ॥ ९ ॥</c>


<v>शाद्वलः शादहरिते सजम्बाले तु पङ्किलः ।
जलप्रायमनूपं स्यात्पुंसि कच्छस्तथाविधः ॥ १० ॥</v>
<c>शादेन शष्पेण नीलः, यच्छाश्वतः– शष्पकर्दमयोः शादः । शीयते स्मिञ् शादः, शादोस्त्यस्मिञ्-
द्वलो देशः, ड्वलच्‌ , यथा– न हि कोटरसंस्थेग्नौ तरुर्भवति शाद्वलः, शाद्वला दूर्वेति च नीलत्वो-
पचारात् । पङ्‌कोस्यास्ति पङ्किलः, पिच्छादित्वादिलच्‌ ( लोमादियामादीति ) । अनुगता
आपोत्रानूपम् , ऊदनोर्देशे ( सू० ) आकारस्य–ऊकारः, ततो दीर्घः, अप्रत्ययश्च । कषन्त्यापो
यं स कच्छः, तथाविधोनूपप्रायः, कच्छमिति माला ॥ १० ॥</c>


<v>स्त्री शर्करा शर्करिलः शार्करः शर्करावति ।
देश एवादिमावेवमुन्नेयाः सिकतावति ॥ ११ ॥</v>
<c>देशेलुचिलचौच ( सू० ), सिकताशर्क-
राभ्यांच ( सू० ) इत्यण्मतुपौ तु सार्वत्रिकौ । तदाह– मध्यान्मः ( सू० ) इत्यत्रादेरित्युपसंख्यानात्‌
( आदेश्चेतिवक्तव्यम् ) आदिमौ शर्कराशर्करिलौ देशे नियमात् । शर्कराश्मप्राया मृत् । सिकतासिकतिलौ
देशे, सर्वत्र तु सैकतः सिकतावांश्च ॥ ११ ॥</c>


<v>देशो नद्यम्बुवृष्ट्यम्बुसंपन्नव्रीहिपालितः ।
स्यान्नदीमातृको देवमातृकश्च यथाक्रमम् ॥ १२ ॥</v>
<c>नद्यम्बुजातसस्यसंवर्धितो नदीमातृकः । वर्षजव्रीहिवर्धितश्च
देशो देवमातृकः, देवोभ्रं मातास्येति ॥ १२ ॥</c>


;p{0048}
<v>सुराज्ञि देशे राजन्वान्स्यात्ततोन्यत्र राजवान् ।
गोष्ठं गोस्थानकं तत्तु गौष्ठीनं भूतपूर्वकम् ॥ १३ ॥</v>
<c>नपूजनात् ( सू० ) इति सुराज्ञीति समासान्ताभावः,
राजन्वान्सौराज्ये ( सू० ) इति साधुः । देशो विषयोपलक्षणम् , यथा– राजन्वाँल्लोक उच्यते ।
राजमात्रयुक्ते देशे ( राजवान्‌ ) । गावस्तिष्ठन्त्यत्र गोष्ठं, घञर्थेकविधानम् ( वा० ), अम्बाम्बगो-
भूमीत्यादिना ( सू० ) षत्वम् । यत्र गावः प्रागासन्‌ ( गौष्ठीनं ), गोष्ठात्खञ्‌भूतपूर्वे ( सू० ) इति खञ्‌ ॥ १३ ॥</c>


<v>पर्यन्तभूः परिसरः सेतुरालौ स्त्रियां पुमान् ।
वामलूरश्च नाकुश्च वल्मीकं पुंनपुंसकम् ॥ १४ ॥</v>
<c>परितः सरन्त्यस्मिन्परिसरो ग्रामादेः परिच्छेदभूः । सिन्वन्ति बध्नन्ति तं सेतुः पुलिङ्‌गः । आलय( ल्य )-
तेम्भोत्रालिः स्त्रीलिङ्गः, सस्यार्थं जलाधारणोयम् । संक्रमस्तु तरणार्थो यन्माला– संक्रमो दुर्गसंचरः ।
चामं लूयते वामैर्वा वामलूरः । न– अकति नाकुः । वलन्ते प्राणिनोत्र वल्मीकम् ॥ १४ ॥</c>


<v>अयनं वर्त्म मार्गाध्वपन्थानः पदवी सृतिः ।
सरणिः पद्धतिः पद्या वर्तन्येकपदीति च ॥ १५ ॥</v>
<c>[अयन्ते ]
वर्तन्ते मार्गन्ति– अतन्ति पद्यन्ते सरन्ति वानेनेति वाक्यानि । पद्‌भ्यां हन्यते पद्धतिः, हिमकाषिहतिषुच
( सू० ) इति पत् । पदमस्मिन्दृश्यं ( सू० ) इति यति पद्या, पद्यत्यतदर्थे ( सू० ) । एके पादा
अस्यामेकपदी, कुम्भपद्यादौ ( कुम्भपदीषुच ) साधुः ॥ १५ ॥</c>


<v>अतिपन्थाः सुपन्थाश्च सत्पथश्चार्चितेध्वनि ।
व्यध्वो दुरध्वो विपथः कदध्वा कापथः समाः ॥ १६ ॥</v>
<c>( अतिपन्था, इ० ) नपूजनात् ( सू० )
इत्यत्र स्वतिग्रहणाद् , ऋक्‌षूरब्धूरिति ( सू० ) सामासान्तो न भवति । संश्चासौ पन्थाश्च सत्पथः, समासान्तोऽच्‌ ।
विरुद्धोध्वा व्यध्वः, उपसर्गादध्वनः ( सू० ) इत्यच् । विरुद्धः पन्था विपथः । कुत्सितोध्वा पन्थाश्च ( कदध्वा,
इ० ), कोःकत्तत्पुरुषेचि ( सू० ), कापथ्यक्षयोः ( सू० ) । विपथं कापथं च क्लीबमाहुः, यद्वामनः–
( पथःसंख्याव्ययादेः ) संख्याव्ययपूर्वकस्य पथः ( क्लीबता ) इति ॥ १६ ॥</c>


<v>अपन्थास्त्वपथं तुल्ये शृङ्गाटकचतुष्पथे ।
प्रान्तरं दूरशून्योध्वा कान्तारं वर्त्म दुर्गमम् ॥ १७ ॥</v>
<c>( अपन्थाः ) पथोविभाषा
( सू० ) इत्यच्‌ , अपथंनपुंसकम् ( सू० ) । शृङ्गैरटन्ति– अस्मिञ्शृङ्‌गाटकम् । संस्थानकं ( संस्थानं )
चत्वरं च । प्रगता अन्तरेस्मात्प्रान्तरं दूरशून्यो मार्गः । कस्याम्भसोन्तमृच्छति कान्तारम् । कान्तार-
प्रान्तरे एकार्थे आहुः ॥ १७ ॥</c>


<v>गव्यूतिः स्त्री क्रोशयुगं नल्वः किष्कुचतुःशतम् ।
घण्टापथः संसरणं तत्पुरस्योपनिष्करम् ॥ १८ ॥</v>

<c>( गव्यूतिः ) गोर्यूतौछन्दस्युपसंख्यानं ( वा० ), अध्वपरिमाणेच ( वा० )
इत्यवादेशः । ( नल्वः ) णल गन्धे ( बन्धे ), किष्कुर्हस्तस्तेषां चतुःशती नल्वमिति माला, कात्यस्तु
नल्वं [ विंश ]हस्तशतमाह । घण्टोपलक्षितानां हस्तिनां पन्था घण्टापथः, चाणक्योक्तोऽष्टदण्डः ।
सम्यक्सरन्त्यनेन संसरणं, यद्दुर्गः– बुधैः संसरणं वर्त्म गजादीनामसंकुलम् । पुरोपनिष्करं चोक्तम्–
तत्संसरणं पुरं राजधानी तस्या उपनिष्कराख्यमुपनिष्कीर्यतेत्र सैन्यमिति ॥ १८ ॥</c>


;c{इति भूमिवर्गः । १ ।}
<c>द्यावापृथिव्यौ
रोदस्यौ द्यावाभूमी व रोदसी । दिवस्पृथिव्यौ गञ्जा तु [ दिवः पृथिव्याः संज्ञेयं ] रुमा स्याल्लवणाकरः ॥
इति भूमिवर्गः । १ ।</c>



<v>पूः स्त्री पुरीनगर्यौ वा पत्तनं पुटभेदनम् ।
स्थानीयं निगमोन्यत्तु यन्मूलनगरात्पुरम् ॥ १ ॥</v>
<c>पक्षे तु पुरं नगरं च वाशब्दात्पत्तनसाहचर्यात्क्लीबे । पूर्यते पूः । नगाः सन्त्यस्य नगंर, नगपांसु-
प्राण्डुभ्योरः ( वा० ) । पतन्त्यस्मिन्यत्तनम् । पुटा भाण्डवासनानि भिद्यन्तेस्मिन् पुटभेदनम् । तिष्ठन्त्य-
स्मिन्नित्यष्टशतग्रामीमध्ये स्थानीयम् । नियतं गच्छन्त्यस्मिन्निगमः, गोचरसंचरेति ( सू० ) साधुः ।
नानार्थेधिष्ठानं, दुर्गकोट्टौ राजधानी च । मूलनगरं राजधानी ततोन्यत्समुदायस्थानं ( शाखानगरं ),
शाखेत्युपाङ्गोपलक्षणम् ॥ १ ॥</c>


;p{0049}
<v>तच्छाखानगरं वेशो वेश्याजनसमाश्रयः ।
आपणस्तु निषाद्यायां विपणिः पण्यवीथिका ॥ २ ॥</v>
<c>[ स्यात्साकेतमयोध्यायां विदेहा मिथिला पुरी । महोदया कन्यकुब्जा
कान्यकुब्जं महोदयम् ॥ काशी वाराणस्यवन्ती विदिशा चोज्जयिन्यपि । प्राग्ज्योतिषं कामरूपं द्वारका
द्वारवत्यपि ॥ ] विशन्त्यस्मिन्कामुखा वेशः । आपणन्तेस्मिन्नापणः, गोचरसंचरेति ( सू० ) साधुः ।
निषीदन्त्यस्यां निषद्या, संज्ञायांसमजनिषदेति ( सू० ) क्यप् । विपण्यन्तेस्यां विपणिर्वणिग्वीथी ।
आद्यौ वणिक्स्थानेन्यौ हट्टवर्तन्यामाहुः, यच्छाश्वतः– आपणः पण्यवीथी च द्वयं विपणिसंज्ञकम् ॥ २ ॥</c>


<v>रथ्या प्रतोली विशिखा स्याच्चयो वप्रमस्त्रियाम् ।
प्राकारो वरणः सालः प्राचीनं प्रान्ततो वृतिः ॥ ३ ॥</v>
<c>रथं वहति रथ्या, तद्वहतिरथयुगेति ( सू० ) यत् । प्रतोल्यते प्रतोली । विगतशिखा मुण्डितेव समन्ता-
द्विशीर्यते जनसंमर्देन वा विशिखा । विपण्यादीन्पञ्चैकार्थानाहुः, यत्कौटिल्यः– विशिखायां सौवर्णिक-
प्रचारः । चीयते चयः प्राकाराधारः । उप्यतेस्मिन्वप्रः । प्रक्रियते प्राकारः, सादकारयोःकृत्रिमइति
( वा० ) दीर्घः । वृणोति वरणः । स्यति पर्यन्तं करोति सालः । प्रागेव प्राचीनं विभाषाञ्चेरदिक्‌स्त्रियाम्
( सू० ) इति खः, प्राचीरमित्येके । व्रियतेनया वृतिः । वाटो वाटी– आवेष्टकोपि ॥ ३ ॥</c>


<v>भित्तिः स्त्री कुड्यमेडूकं यदन्तर्न्यस्तकीकसम् ।
गृहं गेहोदवसितं वेश्म सम निकेतनम् ॥ ४ ॥</v>
<c>भिद्यते भित्तिः ।
कुठ्यां साधु कुड्यं, पृषोदरादित्वात् ( सू० ) इत्वम् । तत्कुड्यमन्तर्म्यस्तास्थि, एड्यत एडूकम् ।
गृह्णाति गृहं, गेहेकः ( सू० ) । उदवसिनोति स्मोर्ध्वमवसीयते वोदवसितम् । विशन्त्यस्मिन् वेश्म ।
सीदन्त्यस्मिन्सद्म सदनम् । निकेत्यतेस्मिन्निकेतनम् ॥ ४ ॥</c>


<v>निशान्तप( व )स्त्यसदनं भवनागारमन्दिरम् ।
गृहाः पुंसि च भूम्न्येव निकाय्यनिलयालयाः ॥ ५ ॥</v>
<c>निशाम्यन्त्यस्मिन् निशान्तं, निशाया
अन्तोत्रेत्येके । अपस्त्यायति संघातीभवति पस्त्यम् । भवन्त्यस्मिन् भवनम् । अग्यतेस्मिन्नगारं, अगान्वृक्षा-
नियर्ति वा । मन्द्यते सुप्यतेत्र मन्दिरम् । ( गृहाः ) भूम्नि बहुत्वे, गृहाणीत्यप्याहुः । निचीयते निकाय्यः,
पाय्यसान्नाय्यनिकाय्येति ( सू० ) साधुः । निलीयन्तेस्मिन्निलयः । आलीयन्तेस्मिन्नालयः, पुंसिसंज्ञायांघः
( सू० ) ॥ ५ ॥</c>


<v>वासः कुटी द्वयोः शाला सभा संजवनं त्विदम् ।
चतुःशालं मुनीनां तु पर्णशालोटजोस्त्रियाम् ॥ ६ ॥</v>
<c>उष्यतेस्मिन्वासः । कुट्यतेस्यां कुटी । शा( श )लन्त्यस्यां शाला, शालते वा । सह
भान्त्यस्यां सभा । वसतिर्वासतेयी निवेशनमावसथः संस्त्यायोपि । सजन्ति संजवन्ते वास्मिन्सजवनम् ।
चतस्रः शालाः समाहृताश्चतुःशालम् । इदं गृहं मुनिसंबन्धि पर्णशालाख्यम् । उटैर्देश्यां तृणपर्णैर्जायत
उटजम् ॥ ६ ॥</c>


<v>चैत्यमायतनं तुल्ये वाजिशाला तु मन्दुरा ।
आवेशनं शिल्पिशाला प्रपा पानीयशालिका ॥ ७ ॥</v>
<c>चित्याया इदं चैत्यं देवकुले[ ल ]महावृक्षोध्वगा[ वृक्षाद्युपा ]श्रयः । आयतन्तोस्मिन्नायतनम् ।
मन्दन्तेत्र मन्दुरा । आविशन्त्यावेशनं गृहादन्यत्कारूणां कर्मस्थानं, तेन शिल्पशालेति सभ्यः पाठः ।
प्रपिवन्त्यस्यां प्रपा, घञर्थेकविधानम्( वा० ) ॥ ७ ॥</c>


;p{0050}
<v>मठश्छात्रादिनिलयो गञ्जा तु मदिरागृहम् ।
गर्भागारं वासगृहमरिष्टं सूतिकागृहम् ॥ ८ ॥</v>
<c>मठ्यतेस्मिन्मठः, मठ निवासे । छत्त्रशीला
विद्यार्थिनश्छात्त्राः, छत्त्रेण गुरुसेवा लक्ष्यते, छत्त्रादिभ्योणः ( सू० ) । सत्त्रशाला प्रतिश्रयश्च । बौद्धानां
तु विहारोस्त्री । गञ्जन्ति रटन्त्यस्यां क्षीबा गञ्जा । वासाय वासमध्ये वा गृहम् , अपवरकं कोष्ठम् ।
[ कुट्टिमोस्त्री निबद्धा भूश्चन्द्रशाला शिरोगृहम् ] । न रिष्यते हिंस्रैः कृतरक्षत्वादरिष्टम् ॥ ८ ॥</c>


<v>वातायनं गवाक्षोथ मण्डपोस्त्री जनाश्रयः ।
हर्म्यादि धनिनां वासः प्रासादो देवभूभुजाम् ॥ ९ ॥</v>
<c>गवामिवा-
क्षीणि यत्रेति गवाक्षः, इन्द्राक्षयोःसमासेचेत्यवङ् ( ? ) । इन्द्रकोशो मतङ्‌गकः, [ मत्तालम्बोपाश्रयः स्यात्प्र-
ग्रीवो मत्तवारणः ] । मण्ड्यते नानालोकैर्मण्डपः । हरति मनो हर्म्यम् । आदिशब्दाद्वासगृहादि । वास
इत्येव, प्रसीदन्त्यस्मिन्प्रासादः, सादकारयोःकृत्रिमइति ( वा० ) दीर्घः ॥ ९ ॥</c>


<v>सौधोस्त्री राजसदनमुपकार्योपकारिका ।
स्वस्तिकः सर्वतोभद्रो नन्द्यावर्तादयोपि च ॥ १० ॥</v>
<c>सुधाशुभ्रं सौधम् ।
उपक्रियत उपकरोति वा पटमण्डपादि राजसदनम् । स्वस्ति कायति स्वस्तिकः । नन्दी– आवर्तोत्र
नन्द्यावर्तः । आदिशब्दाद्रुचकवर्धमानाद्याः ॥ १० ॥</c>


<v>विच्छर्दकप्रभेदा हि भवन्तीश्वरसद्मनाम् ।
स्त्र्यगारं भूभुजामन्तःपुरं स्यादवरोधनम् ॥ ११ ॥</v>
<c>विच्छर्दकप्रभेदा रचनाविशेषाः, उच्छृदिर्दीप्तौ, विशिष्टेच्छा-
निर्मितो विच्छन्दक इत्येके । स्त्रीणामगारं, अवरुध्यन्तेस्मिन्नवरोधनम् ॥ ११ ॥</c>


<v>शुद्धान्तश्चावरोधश्च स्यादट्टः क्षोममस्त्रियाम् ।
प्रघाणप्रघणालिन्दा बहिर्द्वारप्रकोष्ठके ॥ १२ ॥</v>
<c>शुद्धाः सुरक्षा अन्ता अत्र
शुद्धान्तः । एते महिष्यामपि तात्स्थ्याद्वर्तन्ते । अट्टन्त्यट्टत्य[ ट्ट्यते ]त्र वाट्टोट्टालकः, अट्ट अतिक्रमहिंस-
योः, प्राकाराग्रे रणगृहमिति कौटिल्यः । ( क्षोमः ) क्षुवन्ति शब्दायन्ते योधाः ( अत्र ), अतः क्षौमः
प्राकारधारणार्थोभ्यन्तरः क्षोमाख्य इत्येके । प्रहण्यते प्रघणः प्रघाणः, अगारैकदेशेप्रघणःप्रघाणश्च ( सू० ) ।
अल्यते भूष्यतेलिन्दः । द्वारप्रकोष्ठाद्वहिर्द्वाराग्रवर्तिचतुष्किकान्ते– उपालिन्दकाख्या ॥ १२ ॥</c>


<v>गृहावग्रहणी देहल्यङ्‌गनं चत्वराजिरे ।
अधस्ताद्दारुणि शिला नासा दारूपरि स्थितम् ॥ १३ ॥
<c>द्वाराग्रं
गृह्यते यया, वीथ्याख्येत्येके, बुध्नोदुम्बरमिति सभ्योर्थः । अवगृह्यते द्वारशाखानयावग्रहणी । दिह्यते
देहली । अङ्‌गत्यत्राङ्‌गनम् । चत्यते चत्वरम् । अजन्त्यत्राजिरम् । स्तम्भादीनामाधारदारु शिलाख्यं,
स्तम्भोर्ध्वं दार्वन्तरस्थापनार्थं यदासज्यते सा शिलेति गौडः । स्तम्भादेरित्यर्थः, द्वारशाखाधऊर्ध्व-
दारुणी शिलानासे इति माला, यदाह– नासा दारूपरि द्वारस्याधो दारु शिला स्त्रियाम् । ऊर्ध्वो-
दुम्बरमुत्तरासङ्गोधउदुम्बरं देहलीत्याचार्याः ॥ १३ ॥</c>


<v>प्रच्छन्नमन्तर्द्वारं स्यात्पक्षद्वारं तु पक्षकः ।
वलीकनीध्रे पटलप्रान्तेथ पटलं छदिः ॥ १४ ॥</v>
<c>( प्रच्छन्नं ) खडक्किकाख्यम् । पार्श्वद्वारमेकमत-
दिति कात्यः, यदाह– प्रच्छन्नमन्तर्द्वारं यत्पक्षद्वारं तदुच्यते । छादनान्तो वलीकाख्यः, वलति संवृणो-
तीति, कुड्याद्बहिर्वीथी येन च्छाद्यते । नियतमिन्द्ध नीयते वाम्भोनेन नीध्रम् । पटं लाति पटलम् ।
छाद्यतेनेनेति छदिः, इसन्तः क्लीबे, इस्मन्‌त्रन्‌क्किषुच ( सू० ) इति ह्रस्वः ॥ १४ ॥</c>


;p{0051}
<v>गोपानसी तु वलभीछादने वक्रदारूणि ।
कपोतपालिकायां तु विटङ्कं पुंनपुंसकम् ॥ १५ ॥</v>
<c>गोपायति गोपा-
नसी । पटलाधारो वंशपञ्जरो वलभी वलभ्याश्चूडा वा, वल संवरणे । विशिष्टं टङ्‌क्यते विटङ्कः, पक्षिवि-
श्रामार्थं बहिर्निर्गमितं दारु, वक्रदार्वावारः, पक्षिपङ्क्तिर्हि तत्रोत्कीर्यते ॥ १५ ॥</c>


<v>स्त्री द्वार्द्वारं प्रतीहारः स्याद्वितर्दिस्तु वेदिका ।
तोरणोस्त्री बहिर्द्वारं पुरद्वारं तु गोपुरम् ॥ १६ ॥</v>
<c>प्रतिह्रियन्ते प्रतिरुध्यन्तेनेन
प्रतीहारः । नानार्थे वलजम् । दारुपरिष्कृता चतुरस्रा विश्रान्तिभूः, विगतं तर्दनं यत्रेति वितर्दिः । विद-
न्त्यस्यां वेदी । मङ्गलार्थं तुरन्त्यत्र तोरणं द्वाराग्रे स्तम्भोपरि रचितं सिंहद्वाराख्यम् । मङ्गलस्रक्तो-
रणोर्ध्वे भवेद्वन्दनमालिका । गोप्यते गोपुरं प्रतोली ॥ १६ ॥</c>


<v>कूटं पूर्द्वारि यद्धस्तिनखस्तस्मिन्नथ त्रिषु ।
कवाटमररं तुल्ये तद्विष्कम्भोर्गलं न ना ॥ १७ ॥</v>
<c>दुर्गद्वारावतरणार्थः क्रमनिम्नो हस्तिन-
खाभो मृत्कूटः– अपसोपानाख्यः ( कूटम् ), बहिरतटमन्तःसोपानयुक्तं युद्धार्थमित्येके । कं शिरः
पाटयति प्रविशतां कवाटो द्वारपट्टः, जपादित्वाद्वत्वम् ( ग० ) । इयर्त्यररं, अररि च । विष्कम्भो बन्धनि-
मित्तं, विष्कभ्नात्यवष्टभ्नात्यवश्यम् । विष्कम्भीत्येके पेठुः । अरेणाकर्षणेन गलत्यर्गलं दारुमयो लौहो
वा दण्डः । न ना पुमान्न भवति । परिघश्च ॥ १७ ॥</c>


<v>आरोहणं स्यात्सोपानं निश्रेणिस्त्वधिरोहणी ।
संमार्जनी शोधनी स्यात्संकरोवकरस्तया ॥ १८ ॥</v>
<c>आरुह्यतेवरुण्यते वानेनारोहणम् । सहोपानमस्त्य-
स्मिन् सोपानम् । निश्रयति भित्तिं नियता श्रेणिः सोपानपङ्क्तिर्वात्र निश्रेणिः । अधिरोहन्त्यवरोहन्ति
च यया दारुमय्या साधिरोहणी । बहुलाख्या रजोवारणी, मार्जन्या पूतं हि बहुलीकृतं धान्याद्याहुः ।
समूहनी पवनीति स्मार्ताः । बहुकरी वर्धनी च । ( क्षिप्ते ) धूल्यादाविति शेषः । अवकीर्यतेवकरः
॥ १८ ॥</c>


<v>क्षिप्ते मुखं निःसरणं संनिवेशो निकर्षणः ।
समौ संवसथग्रामौ वेश्मभूर्वास्तुरस्त्रियाम् ॥ १९ ॥</v>
<c>गृहादेर्निःस्रियते प्रविश्यते च येन तन्मुखं, यत्कौटिल्यः– मुखसमः संक्रमो मुखानुवादेन
निःसरणविधिर्वा । समन्तान्निविशन्तेत्र सनिवेशः पुरादेर्बहिर्विहरणभूः । निवृत्तं कर्षणमत्र निकर्षणः ।
संवसन्त्यत्र संवसथः । ग्रस्यते भोगिभिर्ग्रामः । द्रगं ग्रामधानं खेटकं च । वसन्त्यस्मिन्वास्तुः, वसेस्तुन्न
गारेणिच्च ( उ० ) ॥ १९ ॥</c>


<v>ग्रामान्त उपशल्यं स्यात्सीमसीमे स्त्रियामुभे ।
घोष आभीरपल्ली स्यात्पक्वणः शवरालयः ॥ २० ॥</v>
;c{इति पुरवर्गः । २ ।}
<c>अन्ते चिह्नार्थं शल्यप्रक्षेपादुपशल्यं, उपशलने समीपभ्रपणे साधु वा ।
सीयते बध्यते सीमा, [ मनः ] ( सू० ) डाबुभाभ्यामन्यतरस्याम् ( सू० ) । सीम्न्याघाटकटौ ( ? ) मालकोस्त्री
ग्रामान्तराटवी । घोषन्ति गावोत्र घोषः । आबिभ्यत्यभित ईरयन्ति वा गा आभीरा गोपाः । पल्ल्यते
पल्लिः– गृहालिः, कुटीग्रामकयोः पल्लिरिति तु शाश्वतः । पच्यतेस्मिन् पक्वणः । शवान्त भ्रमन्ति
शवरा आरण्यचाण्डालाः ॥ २० ॥ इति पुरवर्गः । २ ।</c>

<v>महीध्रे शिखरिक्ष्माभृदहार्यधरपर्वताः ।
अद्रिगोत्रगिरिग्रावाचलशैलशिलोच्चयाः ॥ १ ॥</v>
<c>महीं धारयति महीध्रः, मूलविभुजादित्वात्कः ( कप्रकरणेमूलविभुजादिभ्यउपसंख्यानम् ) । हर्तुमशक्यो-
हार्यः । ध्रियते धरः । पर्वाणि सन्त्यस्य पर्वतः, तप्पर्वमरुद्‌भ्याम् ( वा० ) । अद्यतेद्रिः । गां त्रायते
गोत्रः । गीर्यते गिरिः । शिलानामयं शैलः, मत्वर्थेवाण्‌ ( अण्च ) ॥ १ ॥</c>


;p{0052}
<v>लोकालोकश्चक्रवालस्त्रिकूटस्त्रिककुत्समौ ।
अस्तस्तु चरमक्ष्माभृदुदयः पूर्वपर्वतः ॥ २ ॥</v>
<c>अन्तर्लोक्यते बहिश्च न लो-
क्यतेनर्कत्वाल्लोकालोकः । चक्राकारेण वलते वाडते वा चक्रवाडः, वाडृ आप्लाव्ये, आवंष्ट्य द्वीपान्‌ स्थितो
ह्यसौ । त्रिककुत्पर्वते ( सू० ) इति साधुः । अस्यत्यर्कादीनस्यते वास्तः । चरन्त्यत्र चरमः पश्चिमो
मन्दराख्यः । उदयन्तेस्माद् ग्रहा उदयः ॥ २ ॥</c>


<v>हिमवान् निषधो विन्ध्यो माल्यवान्पारियात्रि( त्र )कः ।
गन्धमादनमन्ये च हेमकूटादयो नगाः ॥ ३ ॥</v>
<c>नियतं सीदन्त्यस्मिन् निषधः । वि इध्यते विन्ध्यः, अध्न्यादिः
( उ० ) । माल्याकारतास्यास्ति माल्यवान् । परियात्रायां भवः पारियात्रिकः स्वारोहत्वात् । गन्धेन मादयति
गन्धमादनम् , [ प्रयोगे च पुंलिङ्गता दृश्यते, सुगन्धिर्गन्धमादन इति कालिदासः ] । आदिशब्दान्म-
लयमन्दराद्याः । हिमाचलोद्रिराजः स्यान्मलयश्चन्दनाचलः ॥ ३ ॥</c>


<v>पाषाणप्रस्तरग्रावोपलाश्मानः शिला दृषत् ।
कूटोस्त्री शिखरं शृङ्गं प्रपातस्त्वतटो भृगुः ॥ ४ ॥</v>
<c>पिनष्टि, प्रस्तृणाति, गिरति, उपलाति,
अश्नाति, शिनोति, दृणातीति वाक्यानि । कूट( य )ति कूटं, कूट्यते वार्कदावाभ्याम् , कूट दाहे ।
शिखास्यास्ति शिखरं, शिखायाह्रस्वश्चेतिरः ( वा० ) । शृणाति शृङ्गम् । प्रपतत्यस्मात्प्रपातः । तटशू-
न्योतटः । प्रपातस्तु तटो भृगुरिति पाठे प्रपत्यते यतस्तटात्स भृगुः । बिभर्ति भृज्ज्यते वा भृगुः ॥ ४ ॥</c>


<v>कटकोस्त्री नितम्बोद्रेः स्नुः प्रस्थः सानुरस्त्रियौ ।
उत्सःप्रस्रवणं वारिप्रवाहे निर्झरो झरः ॥ ५ ॥</v>
<c>कटत्यावृणोति कटको मध्यभागो मेखलाख्यः । स्नौत्यम्भः स्नुः । प्रतिष्ठतेस्मिन्समभूभागत्वात्प्रस्थः,
घञर्थेकविधानम् ( वा० ) । सनोति ददाति सुखं सानुः । द्वित्वात्प्रस्थोप्यस्त्री । उनत्त्यम्भसा– उत्सः । प्रस्रवत्य-
स्मात्प्रस्रवणम् । निर्झीर्यते निर्झरः । प्रपाताम्बु [ -नि ] झीर्यते निर्झरझरावित्येके ॥ ५ ॥</c>


<v>दरी तु कन्दरो वा स्त्री देवखातविले गुहा ।
गह्वरं गण्डशैलास्तु च्युताः स्थूलोपला गिरेः ॥ ६ ॥</v>
<c>दीर्यते दरी, पचादित्वादच्
( नन्दिग्रहोति ) । कुत्सितं दीर्यते कं दृणाति वा कन्दरा, पक्षे रूपात्पुमान् कन्दरोपि । समे इत्यर्थः,
देवखातमकृतकं, ( बिलं ) बिल भेदने । गूहति गुहा । अगे ह्वरति गाह्यते वा गह्वरम् । अकृतक-
बिलविषये गुहा गह्वरं चेत्येके पूर्वेण सह संबध्नन्ति, यत्कात्यः– देवखाते बिले गुहा, शाश्वतोप्याह–
गह्वरं बिलदम्भयोः । गण्डाः शैला इव स्थूलत्वाद् गण्डशैलाः, (च्युताः) भूकम्पादिना गलिताः ॥ ६ ॥</c>


<v>खनिः स्त्रियामाकरः स्यात्पादाः प्रत्यन्तपर्वताः ।
उपत्यकाद्रेरासन्ना भूमिरूर्ध्वमधित्यका ॥ ७ ॥</v>
<c>[ दन्तकास्तु बहिस्तिर्यक्प्रदेशान्निर्गता गिरेः ] । खन्यन्ते लोहादयोस्याः खनिः खानिश्च । आकीर्यन्ते
धातवोस्मिन्नाकरः । गञ्जापि, यच्छाश्वतः– भाण्डागारं विदुर्गञ्जं खनौ गञ्जा सुरागृहे । मुख्यपर्वतान्ते क्षुद्र-
पर्वताः पादा इवाधःस्थत्वाच्चरणाच्च । अद्रेर्भूमिरित्येव, उपाधिभ्यांत्यकन्नासन्नारूढयोः ( सू० ), नयासयोः
( सू० ) इत्यत्र त्यकनः– ( त्यकनश्चनिषेधः ) उपसंख्यानादित्वाभावः ॥ ७ ॥</c>


;p{0053}
<v>धातुर्मनःशिलाद्यद्रेर्गैरिकं तु विशेषतः ।
निकुञ्जकुञ्जौ या क्लीबे लतादिपिहितोदरे ॥ ८ ॥</v>
;c{इति शैलवर्गः । ३ ।}
<c>धत्ते धातुः । आदिशब्दा-
द्धिङ्‌गुलादिः, यदाहुः– सुवर्णरूप्यताम्राणि हरितालं मनःशिला ॥ गैरिकाञ्जनकासीसलोहसीसाः सहिङ-
गुलाः ॥ गन्धकोभ्रकमित्याद्या धातवो गिरिसंभवाः ॥ विशेषेण धातुर्धातुशब्देनैव प्रसिद्धेः, गैरिकं हेमे-
त्येके, गिरौ भवामिति गिरिणाविग्रहोगिरिकादण् । स्थान इति शेषः । कुञ्जिरावरणार्थो लोकात् । व्यधि-
करणे सप्तम्यौ ॥ ८ ॥ इति शैलवर्गः । ३ ।</c>


<v>अटव्यरण्यं विपिनं गहनं काननं वनम् ।
महारण्यमरण्यानी गृहारामास्तु निष्कुटाः ॥ १ ॥</v>
<c>अटन्त्यस्यामटवी । इय्रति भ्राम्यन्त्यत्रारण्यम् । वेपन्ते भयेनात्र विपिनं, वेपितुह्योर्ह्रस्वश्च ( उ० )
इतीनन् । गाह्यते गहनम् । कन्यते गम्यतेस्मिन्काननम् । वन्यते सेव्यते वनं वृक्षबहुलं स्थानम् । पूर्वैः
सहानयोरैक्यमाहुः । सत्त्रं नानार्थे । हिमारण्ययोर्महत्वेङीषानुकौ ( वा० ) । कुटाद् गृहान्निष्क्रान्ता
निष्कुटाः ॥ १ ॥</c>


<v>आरामः स्यादुपवनं कृत्रिमं वनमेव यत् ।
अमात्यगणिकागेहोपवने वृक्षवाटिका ॥ २ ॥</v>
<c>आरमन्त्यस्मिन्नारामः । करणेन निर्वृत्तः कृत्रिमो वृक्षसमूहः । समीपं वनस्योपवनम् ,
तुल्यत्वेन नैकट्यात् । अमात्यगणिकयोरुपलक्षणार्थत्वात्सार्थावाहादीनामपि ॥ २ ॥</c>


<v>पुमानाक्रीड उद्यानं राज्ञः साधारणं वनम् ।
स्यादेतदेव प्रमदवनमन्तःपुरोचितम् ॥ ३ ॥</v>
<c>आक्रीडन्त्यस्मिन्ना-
क्रीडः । उद्यान्त्यस्मिन्नुद्यानम् । साधारणं राज्ञीभिः सह । प्रमदार्थं वनं प्रमदानां वा प्रमदवनम् , ङ्यापोः
संज्ञाछन्दसोर्बहुलं ( सू० ) इति ह्रस्वः । अन्तःपुरं तत्स्था देव्यः ॥ ३ ॥</c>


<v>वीथ्यालिरावलिः पङ्क्तिः श्रेणी लेखास्तु राजयः ।
वन्या वनसमूहे स्यादङ्‌कुरोभिनवोद्भिदि ॥ ४ ॥</v>
<c>वियन्त्यनया वीथिः । आला-
त्यालिः । आवलत्यावलिः । पञ्च्यते पङ्क्तिः । श्रीयते श्रेणिः । सान्तरा पङ्क्तिर्निरन्तरा लेखा, यदाह
मूले– लेखास्तु राजय इति । लिख्यन्ते लेखाः । राजन्ते राजयः, पङ्क्त्यपङ्क्तिसाधारणाः । ( वन्या )
पाशादिभ्योयः ( सू० ) । अङ्क्यतेङ्कुरः, अकि लक्षणे । उद्भिद्यत उद्भित् । प्ररोहोपि ॥ ४ ॥</c>


<v>वृक्षो महीरुहः शाखी विटपी पादपस्तरुः ।
अनोकहः कुटः सालः पलाशी द्रुद्रुमागमाः ॥ ५ ॥</v>
<c>वृश्च्यते छिद्यते वृक्षः, वृक्षति वृणोति वा । शाखी, ब्रीह्यादौ ( ब्रीह्यादिभ्यश्च ) । पादेर्मूलैः पिबति पादपः,
एवमङ्‌घ्रिपः [ चरणपश्च प्रसिद्धः ] । [ तरन्त्यनेनातपं तरुः । अनसः शकटस्याकं गति हन्ति–अनो–
कहो निर्वचनात् ] । द्रुर्वृक्षैकदेशोस्यास्ति द्रुमः, द्युद्रुभ्यांमः ( सू० ) । द्रुशब्दोपि, अवयवेषु हि वृत्ताः
शब्दाः समुदायेष्वपि वर्तन्त इति । न गच्छत्यगमः । अगनगौ नानार्थे । कुजोऽगच्छोपि ॥ ५ ॥</c>


<v>वानस्पत्यः फलैः पुष्पात्तैरपुष्पाद्वनस्पतिः ।
ओषधिः फलपाकान्ता स्यादबन्ध्यः फलेग्रहिः ॥ ६ ॥</v>
<c>वन-
स्यपतिर्वनस्पतिः, पारस्करादित्वात् ( सू० ) सुट् , भवेर्थे दित्यदित्येति ( सू० ) ण्यः । पुष्पेभ्यो जातैः
फलैर्हेतुभिः ( वानस्पत्यः ) । पुष्पं विना तैः फलैः ( वनस्पतिः ) । ओषं रुजं धयत्योषधिः, फलपाक
एवान्तो यस्याः । फलानि गृह्णातीति, फलेग्रहिरात्मंभरिश्च ( सू० ) इति साधुः ॥ ६ ॥</c>


;p{0054}
<v>बन्ध्योफलोवकेशी च फलवान्फलिनः फली ।
प्रफुल्तोत्फुल्लसंफुल्लव्याकोशविकचस्फुटाः ॥ ७ ॥</v>
<c>बध्नाति फलं
बन्ध्यः । अवके शुन्ये– ईष्टेवकेशी । फलं वह्वस्यातीति, फलबर्हाभ्यामिनच् ( वा० ) । प्रफलति स्म प्रफु-
ल्तः, ञिफला विशरणे, के– उत्परस्यातः ( सू० ) इत्युत्वम् ( तिचेत्युत्वम् ) । अनुपसर्गात्फुल्लक्षीबेति
( सू० ) फुल्लः साधुः । उत्फुल्लसंफुल्लयोरुपसंख्यानम् ( वा० ), प्रफुल्लेति पाठे फुल्ल विवसने, अच् । वि-
गत आकोशः संकोचोस्य व्याकोशः । विशेषेण कचति विकचः । स्फुटति स्फुटः ॥ ७ ॥</c>


<v>फुल्लश्चैते विकसिते स्युरवन्ध्यादयस्त्रिषु ।
स्थाणुर्वा ना ध्रुवः शङ्‌कुर्ह्रस्वशाखाशिफः क्षुपः ॥ ८ ॥</v>
<c>( त्रिषु ) वा-
च्यलिङ्गत्वात् । ( स्थाणुः, इ० ) तिष्ठति ध्रुवति शङ्कतेस्मात् । ह्रस्वाः शाखाः शिफामूलानि चास्य,
क्षुप्यते क्षुपः सूक्ष्मलतादिप्रतानः ॥ ८ ॥</c>


<v>अप्रकाण्डे स्तम्बगुल्मौ वल्ली तु व्रततिर्लता ।
लता प्रतानिनी वीरुद् गुल्मिन्युलप इत्यपि ॥ ९ ॥</v>
<c>प्रकाण्डो गण्डस्तद्रहिते, उद्भिद्विशेषः स्तम्बस्तृणसंघातो वा,
तिष्ठतीति स्थः, स्थःस्तोम्बजबकौ ( उ० ) । गुडति गुल्मः । नानार्थे विटपः । वलते वेष्टते वल्ली गुडू-
च्यादिर्माधव्यादिश्च । वृक्षशाखापि ( लता ), यच्छाश्वतः– लता व्रततिराख्याता लता शाखा च
शाखिनाम् । प्रकृष्टा ततिरस्याः प्रततिव्रतती च, जपादित्वाद्वत्वं ( ग० ) । लाति ( लतति ) लता ।
लतानां प्रतानोस्त्यस्याः प्रतानिनी वा लता विरुत् , यत्कात्यः– वीरुत्स्वपर्णजटिला प्रतानशतगामिनी ।
विरोहति[ चते ] वीरुत् , वीरुदिति निपातनादुपसर्गस्य दीर्घः, नहिवृतीति ( सू० ) दीर्घः, न्यङ्‌क्वा-
दित्वाद्धत्वम् ( सू० ) । विरुणद्धि वा, ( वीरुत् ), अन्येषामपिदृश्यते ( सू० ) इति दीर्घः । उल्यते
उलपः, उलः सौत्रो दीप्त्यर्थः आवरणार्थो वा, उलप्यते वा ( उलपः ) ॥ ९ ॥</c>


<v>नगाद्यारोह उच्छ्राय उत्सेधश्चोच्छ्रयश्च सः ।
अस्त्री प्रकाण्डः स्कन्धः स्यान्मूलाच्छाकावधिस्तरोः ॥ १० ॥</v>
<c>आरुह्यते आरोह औन्न-
त्यम् । उच्छ्रयणमुच्छ्रायः, उदिश्रयतियौतीति ( सू० ) अनित्यो घञ्‌ , यल्लक्ष्यं– पतनान्ताः समुच्छ्र-
याः । उत्सेध उन्नतिः, यच्छाश्वतः– उत्सेधो वपुरुन्नतिः । प्रकाम्यते प्रकाण्डो वृक्षजङ्‌वा । स्क-
न्द्यत आरुह्यते स्कन्धः ॥ १० ॥</c>


<v>समे शाखालते स्कन्धशाखाशाले शिफाजटे ।
शाखाशिफावरोहः स्यान्मूलाच्चाग्रं गता लता ॥ ११ ॥</v>
<c>( शाखा ) शाखृ व्याप्तौ, श्यत्येनां वा । शिखापि ।समे इत्येव ।
शालति शाला शायते वा, यच्छाश्वतः– शाला तरुस्कन्धशाखा शाला भवनमिष्यते । शिनोति
शेते वा शिफा । जटति जटनं वा जटा वृक्षादिमूलं, जट संघाते, भिदाद्यङ् ( षिद्भिदादिभ्योङ् ) । एवं
शिफालतयोः पर्यायानुक्त्वा स्वरूपमाह । अधो रोहन्ति शाखा( याः )शिफाः, शिफारूपा शाखाव-
रोहोश्वत्थादेरित्युपाध्यायः । बुध्नादूर्ध्वं गता लता( पि ), यदाह मूले– मूलाच्चाग्रं गता लतेति ॥ ११ ॥</c>


<v>शिरोग्रं शिखरं वा ना मूलं बुध्नोङ्‌घ्रिनामकः ।
सारो मज्जा नरि त्वक्स्त्री वल्कं वल्कलमस्त्रियाम् ॥ १२ ॥</v>
<c>वृक्षादेर्मूर्धाग्राख्यः । शिखरं तु वा ना पक्षे पुमान् , रूपात्पक्षे क्लीबे । ( मूलं ) मूल रोहणे । बुध्यतेनेन
बुध्नो वृक्षादेः पादपर्यायः । सरति सारः, सृस्थिरे ( सू० ) इति घञ्‌ । मज्जति मज्जा, [ नरि पुंसि ] ।
त्वच संवरणे । वल्यते छाद्यतेनेन वल्कं, वल संवरणे । वल्कं लाति वल्कलं, श्यामलवत् ॥ १२ ॥</c>


;p{0055}
<v>काष्ठं दार्विन्धनं त्वेध इध्ममेधः समिस्त्रियाम् ।
निष्कुहः कोटरं वा ना वल्लरिर्मञ्जरी स्त्रियौ ॥ १३ ॥</v>
<c>का-
श्यते काष्ठत्‌ । दीर्यते दारु । विशेषमाह– इन्धनं त्विति । इन्द्धेनेनाग्निरिन्धनमिध्मं च, इषियुधीन्धीति
( उ० ) मक् । आद्यमेध एधेरसुनि दाह्यदार्वर्थे, अपर एधः– अवोदैधौद्मेति ( सू० ) इन्धेर्घञि साधुः ।
होमार्थे समिध्यतेनया समित् । निष्कुष्यते निष्कुहयते वा निष्कुहः, निष्कुट इत्येके । कुटति कोटरो
वृक्षगर्तः, ना पुमान् , रूपात्पक्षे क्लीबे । वल्लते वल्लरिः । मन्यते मञ्जरी चूतादेर्नवोद्भित् ॥ १३ ॥</c>


<v>पत्त्रं पलाशं छदनं दलं पर्णं छदः पुमान् ।
पल्लवोस्त्री किसलयं विस्तारो विटपोस्त्रियाम् ॥ १४ ॥</v>
<c>पतति पत्त्रम् । अपलश्यते शात्यते पलाशम् । छाद्यतेनेन छदनं छदश्च छादेर्घेद्व्युपसर्गस्य ( मू० ) इति
ह्रस्वः । दलति दलम् । पिपर्ति पर्णम् । माढिः पत्त्रशिरा । पलति पल्लवः । किंचित्सरति किसलयम् ,
विकसति लीयमानं वा । नवपत्त्रं प्रवालाख्यम् । शाखादेर्विस्तृतिर्विस्तारः, प्रथनेवावशब्दे ( सू० )
इति घञ् । विटान्पाति विटपः, यत्कात्यः– स्कन्धादूर्ध्वं तरोः शाखा कटप्रो विटपो मतः, विटन्त्याक्रो-
शन्त्यस्माद्वा ॥ १४ ॥</c>


<v>वृक्षादीनां फलं सस्यं वृन्तं प्रसवबन्धनम् ।
आमे फले शलाटुः स्याच्छुष्के वानमुभे त्रिषु ॥ १५ ॥</v>
<c>वृक्षादीनामिति पूर्वेणापि संबध्नन्ति । वृणोति वृन्तम् । प्रसवः पुष्पादिः,
यत्कात्यः– बन्धनं पुष्पफलयोर्वृन्तमाहुः । शलति शलाटुः । फल इत्येव, ( वानं ) पैओवै शोषणे,
ओदितश्च ( सू० ) इति निष्ठा नत्वम् । शलाटुवाने अभिधेयलिङ्गे ॥ १५ ॥</c>


<v>क्षारको जालकं क्लीबे कलिका कोरकः पुमान् ।
स्याद्गुच्छ( त्स )कस्तु स्तवकः कुङ्‌मलो मुकुलोस्त्रियाम् ॥ १६ ॥</v>
<c>क्षरति प्रसूयते क्षारकः ।
जालमिव जालकं नवकलिकावृन्दम् । सूक्ष्मा कलिः कलिका, कल्यते शब्द्यते कलिका । कुर्यते ( शब्द्यते )
कोरकः । पुष्पसंघातो रम्यत्वाद् गूयते गुच्छः, गुङ् शब्दे । स्तूयते स्तवकः । गुलुञ्छोपि । ईषद्विकसिता
कलिका, कुटति कुड्मलं । [ मुञ्चति कलिकात्वं मुकुलः ] । दुर्गाद्यास्त्ववान्तरभेदं न मन्यन्ते–
मुकुलाख्या तु कलिका कुड्मलं जालकं तथा ॥ १६ ॥</c>


<v>स्त्रियः सुमनसः पुष्पं प्रसूनं कुसुमं स( सु )मम् ।
मकरन्दः पुष्परसः परागः सुमनोरजः ॥ १७ ॥</v>
<c>सुष्टु मन्यते सुमनसः, रूपाद्बहुत्वम् । पुष्यति
पुष्पम् । प्रसूयते प्रसूनम् । कुस्यति कुसुमम् । मध्वाख्यः, मङ्क्यते मण्ड्यतेनेन पुष्पं मकरन्दः ।
परागच्छति परागः पुष्पधूलिः ॥ १७ ॥</c>


<v>द्विहीनं प्रसवे सर्वं हरीतक्यादयः स्त्रियाम् ।
आश्वत्थवैणवप्लाक्षनैयग्रोधैङ्‌गुदं फले ॥ १८ ॥</v>
<c>वक्ष्यमाणं बदर्यश्वत्थादि वृक्षलतौषधिजातीयं स्त्रीपुंसादिलिङ्गमपि
प्रसूयमाने पुष्पे फले मूले च वर्तमानं द्वाभ्यां हीनं नपुंसकलिङ्गं ज्ञेयमित्यर्थः । अवयवेचप्राण्योषधि-
वृक्षेभ्यः ( सू० ) इति विकारावयवोरुत्पन्नस्य प्रत्ययस्य लुप्प्रकरणे पुष्पमूलेषुबहुलं ( वा० ) इति लुप्‌ ।
क्वचिद् अनुदात्तादेश्च ( सू० ) इत्यञो लुप् । कदम्बस्य विकारः कदम्बं पुष्पमशोकं करवीरं, बदर्याः फलं
बदरं कोलं नालिकेरमाम्रं फलमामलकमिति वृक्षलक्षणस्य मयटः फलेलुक् ( सू० ) । सूरणस्यावयवः
सूरणः कन्दः लुपियुक्तिवद्‌व्यक्तिवचने ( सू० ) इति स्त्रीपुंसौ प्राप्तौ । हरीतक्याः फलं हरीतकी, अवयवेच
प्राण्योषधीति ( सू० ) अणः– अनुदात्तादेश्च ( सू० ) इत्यञश्च हरीतक्यादिभ्यश्च ( सू० ) इति लुप् , लुपि
युक्तिवद्‌व्यक्तिवचने ( सू० ) इत्यत्र च हरीतक्यादिषु व्यक्तिरिति युक्तिवद्भावात्स्त्रीत्वम् । आदिशब्दा-
त्कोशातकीद्राक्षाबदर्यादिः । अश्वत्थादेः प्लक्षादिभ्योऽञ् ( सू० ) इति पुनर्विधेः फले लुप्नास्ति । वेणोः
बिल्वादिभ्योऽण् ( सू० ) । नैयग्रोधमिति, न्यग्रोधस्यचकेवलस्य ( सू० ) इत्यैजागम ॥ १८ ॥</c>


;p{0056}
<v>बार्हतं च फले जम्ब्वा जम्बूः स्त्री जम्बु जाम्बवम् ।
पुष्पे जातिप्रभृतयः स्वलिङ्गा व्रीहयः फले ॥ १९ ॥</v>
<c>बृहत्याः
फलं बार्हतम् । फलति फलं, फल निष्पत्तौ । जम्ब्वावा ( सू० ) इत्यणि जाम्बवम् , पक्षे ओरञ् ( सू० )
तस्य लुकि फलं जम्बु ( फलेलुक् ), लुप्‌च ( सू० ) इति जम्बूः– लुपि युक्तिवद्‌व्यक्तिवचनत्वात् ( सू० )
स्त्रीत्वम् । पुष्पविकाशे जातेर्लतायाः पुष्पं जातिर्मालती शेफालिका यूथिका, चम्पकं बकुलं शिरीषं,
अनुदात्तादेश्च ( सू० ) इत्यञोणश्च पुष्पमूलेषुबहुलं ( वा० ) इत्येभ्यः पुष्प एव लुप् । व्रीहीणां
फल एव, तदाह– व्रीहयः फले स्वलिङ्‌गा इत्येव, व्रीणाति व्रीहिः, व्री भ्री भरणे । यवानां फलं यवाः,
माषा मुद्गास्तिलाः, व्रीहिमुद्गाभ्यां बिल्वादिभ्योऽण् ( सू० ), अन्यत्र अवयवेचप्राण्योषधीत्यण्‌ ( सू० ),
तस्य फलपाकशुषां ( वा० ) इति लुप् , युक्तिवद्‌भावः, स्वलिङ्गा इत्येव ॥ १९ ॥</c>


<v>विदार्याद्यास्तु मूलेपि पुष्पे क्लीबेपि पाटला ।
बोधिद्रुमश्चलदलः पिप्पलः कुञ्जराशनः ॥ २० ॥</v>
<c>( विदार्याद्यास्तु मूले )
स्वलिङ्‌गा इत्येव । विदार्य भुज्यते ( विदारी ), विदार्या मूलं विदारी, मूल प्रतिष्ठायाम् । ( पाटला ) अनुदात्तादेश्च
( सू० ) इत्यञ् , पुष्पमूलेषुबहुलं ( वा० ) इति लुप्‌ , लुपि युक्तिवत्त्वम् । आद्यशब्दाद्गम्भारीबृहत्यंशुमत्याद्याः ।
पाटलायाः पुष्पं पाटलं, अञो बाहुलकत्वाल्लुगभावः, यच्छाश्वतः– पाटलं कुसुमे वर्णेप्याशुव्रीहिश्च पाटलः ।
अपिशब्दात्पाटला, बिल्वाद्यणा पाटलीत्यपि । पुष्प इति किं पाटलो नाम व्रीहिः । बोधिद्रुमो बोधिसत्त्वाख्यः
सर्वोपकारित्वात् । तनुवृन्तत्वाद गुरुपर्णत्वात्स्वल्पेपि वाते चलदलः । पिप्पलानि देश्यां पत्त्राणि, तानि
सन्त्यस्य, अर्शआदित्वादच्‌ ( सू० ), अपप्लव इति नैरुक्ताः । एवमाद्याः प्राकृता अपीति धन्वन्तरिः, यदाह
–प्रायो जनाः सन्ति वनेचराद्या गोपादयः प्राकृतनामतज्ज्ञाः प्रयोजनार्था वचनप्रवृत्तिर्यतस्ततः प्राकृत इत्य-
दोषः । किं च– रसवीर्यविपाकेभ्यो मूलात्पुष्पात्फलाद्दलात् । आकाराद्देशकालादेर्वनौषध्यर्थमुनयेत् ॥ २० ॥</c>


<v>अश्वत्थोथ कपित्थे स्युर्दधित्थग्राहिमन्मथाः ।
तस्मिन्दधिफलः पुष्पफलदन्तशठावपि ॥ २१ ॥</v>
<c>अश्वेषु तिष्ठत्यश्वत्थोश्वाश्रयः, पृषोदरादित्वात् ( सू० ) सस्य तत्वम् । आह धन्वन्तरिः– पिप्पली के-
शवावासश्चलपत्रः पवित्रकः । मङ्गल्यः श्यामलोश्वत्थो बोधिसत्त्वो गजाशनः । केशवावासमङ्गल्यादयो-
त्राल्पप्रयोगत्वान्नोक्ताः । एवमुत्तरत्र । कपिषु तिष्ठति कपित्थः कपिप्रियत्वात् । दध्नि तिष्ठति दधित्थो
दधिफलत्वात् । ग्राही विष्टम्भकारित्वात् । मन्मयो मदनाख्यः पर्यायेणोक्तः । दन्तेषु शठोम्ब्लत्वात् ।
आह च– कपित्थोथ दधित्थस्तु ग्राही फलसुगन्धकः । अक्षस्यदो दधिफलश्चिरपाकी कपिप्रियः । द्‌व्यर्थे
पुष्पफलः कूष्माण्डः कपित्थश्च, तथा दन्तशठो जम्भीरः कपित्थश्च । त्र्यर्थे मदनः पिण्डीतकः कपित्थो
धत्तूरकश्च ॥ २१ ॥</c>


<v>उदुम्बरो जन्तुफलो यज्ञाङ्गो हेमदुग्धकः ।
कोविदारे चमरिकः कुद्दालो युगपत्त्रकः ॥ २२ ॥</v>
<c>उल्लङ्‌घिताम्बर उदुम्बरः, उत्वं लक्ष्यात् । मशकगर्भाणि फलान्यस्य जन्तुफलः, कृमि-
फलः पर्यायेणोक्तः । आह च– क्षीरवृक्षे हेमदुग्ध उदुम्बरसदाफलौ । अपुष्पफलसम्बद्धो यज्ञाङ्‌गी श्वेत-
वल्कलः । आहेन्दुः– उदुम्बरस्तु यज्ञाङ्गः सुचक्षुः श्वेतवल्कलः । हेमदुग्धः कृमिफलः क्षीरवृक्षः स
काञ्चनः । कोभूमेर्विदारणात्कोविदारः, अत एव कुद्दालः । चमरोस्यास्ति चमरिकः । आह च– कोवि-
दारेथ कुद्दालः कुदारः कुण्डली कुली । ताम्रपुष्पश्चमरिको महायमलपत्त्रकः । युगपत्त्रक इति यमल-
पत्त्रपर्यायेणोक्तः ॥ २२ ॥</c>


;p{0057}
<v>सप्तपर्णे विशालत्वक्‌ शारदो विषमच्छदः ।
आरग्वधे राजवृक्षशम्याकचतुरङ्‌गुलाः ॥ २३ ॥</v>
<c>शरदि पुष्प्यति शारदः, शारदीत्येके । आह च– सप्तपर्णः शक्तिपर्णस्त्रिपर्णस्तु
सुपर्णकः । सप्तच्छदो गुल्फपुष्पस्तथा शाल्मलिपर्णकः । आहुश्च– सप्तपर्णो बृहत्त्वक्कः सप्ताह्वो गुच्छपुष्पकः ।
सप्तच्छदः सप्तपत्त्रो युग्मपत्त्रो बहुच्छदः । आसमन्ताद्रुजां वधोत्रारग्वधः, आरमन्न जयन्त्यारजो
मलास्तेषां वधोत्रेति वा । राजा चासौ वृक्षश्च, रोगराजं वृश्चति वा राजवृक्षः । शमीं शिम्बिमकति श-
म्याकः । चतुरङ्गुलपर्वा ॥ २३ ॥</c>


<v>आरेवतव्याधिघातकृतमालसुवर्णकाः ।
स्युर्जम्बीरे दन्तशठजम्भजम्भीरजम्भलाः ॥ २४ ॥</v>
<c>रेवती रोगदेवता, अरेवत्यां भव आरेवतः, आरेवते ज्वरोनेन वा, रेवृ
प्लवगतौ । कृता मालास्य कृतमालः, उत्तम्भित इव सकर्णिकत्वात् । आह च– कर्णिकारो राजवृक्षः
प्रग्रहः कृतमालकः । आरोग्यशिम्बी शम्याको व्याधिघातोपघातकः ॥ आरग्वधो दीर्घफलो व्याघातश्च-
तुरङ्गुलः । आरेवतस्तथा कर्णी कर्णावान् स च रेवतः । जम्भर्मे[ र्मे ]हनार्थस्यैतानि रूपाणि । दन्तशठो-
म्ब्लत्वात् । आह च– जम्भीरो जम्भलो जम्भः प्रोक्तो दन्तशठस्तथा । गम्भीरो वक्त्रशोधी( षी )
च रोचनो दन्तहर्षणः ॥ २४ ॥</c>


<v>वरणे वरुणः सेतुस्तिक्तशाकः कुमारकः ।
पुन्नागे पुरुषस्तुङ्गः केसरी देववल्लभः ॥ २५ ॥</v>
<c>वृणोति वरुणो वरणश्च पर्णिकवृक्षत्वात् । अत एव पर्यन्ते रक्षाहेतु-
त्वात्सेतुः । तिक्तरसः शाकश्च, शाकमध्ये पाठात् । कुमारको नित्यतरुणः । आह च– वरुणः श्वेतपुष्पश्च
तिक्तशाकः कुमारकः । सेतुद्रुमः साधुवृक्षस्तमालो मारुतापहः । पूजितः पुमान् पुन्नागः स इव प्राधा-
न्यात् । प्रशस्ताः केसरा अस्य केसरः । आहेन्दुः– तुङ्गः पुष्पकसंज्ञः स्यात्पुंनामा रक्तकेसरः । पुंनागः
पुरुषाह्वश्च केषांचित्पद्मकेसरः ॥ २५ ॥</c>


<v>पारिभद्र निम्बतरुर्मन्दारः पारिजातकः ।
तिनिशे स्यन्दनो नेमी रथद्रुरतिमुक्तकः ॥ २६ ॥</v>
<c>पारि पारं प्राप्तं भद्रमस्य पारिभद्रः । नियमनान्निम्बः । आह च-
निम्बो नियमनो नेता पिचुमन्दः सुतिक्तकः । लिम्बोथ सर्वतोभद्रः प्रभद्रः पारिभद्रकः । त्र्यर्थे पारि-
भद्रः कोलिः पारिजातो देवदारुश्च । अतिक्रान्तो निशास्तिनिशः, चिरकालित्वात् । स्यन्दनः स्यन्दने पटुः,
रथोपयोगित्वात् । रथचक्रान्ते नयति नेमिः । अतिमुक्तो विस्तीर्णत्वात् ॥ २६ ॥</c>


<v>वञ्जुलश्चित्रकृच्चाथ द्वौ पीतनकपीतनौ ।
आम्रातके मधूके तु गुडपुष्पमधुद्रुमौ ॥ २७ ॥</v>
<c>वन्यते प्रथते वञ्जुलः ।
चित्रकृल्लघुत्वेपि दार्ढ्यदैर्ध्याभ्यामाश्चर्यकारी । आहुश्च– तिनिशश्चित्रकृन्नेमिः स्यन्दनो रथसाधकः । तथा-
रण्यो रथद्रुश्चाप्यतिमुक्तक इत्यपि । त्र्यर्थे वञ्जुलो वेतसः स्यन्दनोशोकश्च । पीतीक्रियतेनेन पीतनः ।
कपींस्तनोति कपीतनः कपिप्रियत्वात् । आम्रमतत्याम्रातकः कपिचूतत्वात् । आह च– आम्रातकः पीत-
नकः कपिचूतोम्ब्लवातकः । शृङ्गी कपिरदाव्यश्च ( ? ) नडः कीरः कपिप्रियः । त्र्यर्थे कपीतन आम्रातकः
प्लक्षः शिरीषश्च । कपीतनशब्दस्य पीतनोपभ्रंश इत्येके । गुडवन्मधुराणि पुष्पाण्यस्य गुडपुष्पः । मधुप्र-
धानो द्रुमो मधुद्रुमः ॥ २७ ॥</c>


<v>वानप्रस्थमधुष्ठीलौ जलजेत्र मधूलकः ।
पीलो गुडफलः स्रंसी तस्मिंस्तु गिरिसंभवे ॥ २८ ॥</v>
<c>वनप्रस्थे भवो वानप्रस्थः स्थलजत्वात् । मधु ष्ठीवति मधुष्ठांलः, मधु मा-
धुर्यमष्ठीले गर्भेस्य मध्वष्ठीलो वा । यदाह– मधूको मधुवृक्षश्च मध्वष्ठीलो मधुस्रवः । गुडपुष्पा रोध्रपुष्पो
वानप्रस्थोथ माधवः । अत्र मधूके, यदाह– मधूकोन्यो मधूलस्तु जलजो दीर्घपत्त्रकः । ह्रस्वपुष्पः फल-
स्वादुर्गैरिकाख्यो मधूलकः । पीयते म धुर्यात्पीलुः पीड्यते वा । स्रंसते स्रंसयति वा स्रंसा । आह च–
पीलुः शीतफलः स्रंसी धारी गुडफलोपि च ॥ २८ ॥</c>


;p{0058}
<v>अक्षोटकन्दरालौ द्वावङ्‌कोटे तु निकोचकः ।
पलाशे किंशुकः पर्णो वातपोथोथ वेतसे ॥ २९ ॥</v>
<c>अक्ष्णोत्यक्षोटः । कन्दरास्यास्तीत कन्दरावेष्टना-
त्कन्दरालः, कर्पराल इत्येके । आह च– अक्षोटः पर्वतीयश्च फलस्नेहो गुहाशयः । कीरेष्टः कन्दरालश्च
खादुमज्जो मृदुच्छदः । अङ्क्यते कीलकैर्लक्ष्यतेङ्‌कोटः, अङ्‌कोलोपि, प्राकृतेऽकोलः । निकुच्यतेस्मा-
त्कण्टकित्वान्निकोचकः । आह च– अङ्कोटाङ्‌कोलकौ रेची निर्दिष्टो दीर्घकीलकः । पीतसारस्ताम्रफलो
गन्धपुष्पो निकोचकः । प्रशस्तानि पलाशानि सन्त्यस्य पलाशः, पलमश्नुते रक्तपुष्पत्वाद्वा । किंचिच्छुको
नीलः किंशुकः । वातं पोथयति वातपोथः । चन्द्रोत्र– पलाशः किंशुकः पर्णो यज्ञियो रक्तपुष्पकः ।
क्षारश्रेष्ठो वातपोथो ब्रह्मवृक्षः समिद्धरः ॥ २९ ॥</c>


<v>रथाभ्रपुष्पविदुलशीतवानीरवञ्जुलाः ।
द्वौ परिव्याधविदुलौ नादेयी चाम्बुवेतसे ॥ ३० ॥</v>
<c>वेत्यम्भोनुवर्तते वितस्यते वा वेतसः । रमन्तेस्मिन्‌रथः ।
अभ्राणीव पुष्पाण्यस्याभ्रपुष्पः । विदोल्यते वेगेन विदुलः । शीतो वीर्येण लेपाद्दाहशमनात् । वनति भजत्यम्बु
वानीरो वञ्जुलश्च । परिविध्यतेम्भसा परिव्याधः । नद्यां भवा नादेयी, नित्यं स्त्री, वेतसी तु द्वयोः ।
त्रिष्वर्थेष्विन्दुर्नादेयी तर्कारी जलवेतसी भूमिजम्बूश्च । चन्द्राद्या विभागेनाहुः– वेतसो विदुलो नम्रो
वञ्जुलो दीर्घपत्त्रकः । नादेयी गन्धपत्त्रश्च जलौकाः सभृतस्तथा । नदीकूलप्रियस्त्वन्यः सुशीतो घन-
पुष्पकः । जलजातस्तोयकामो विदुलो जलवेतसः । निचुलो वेतसादन्यो वक्ष्यते ( स्थलवेतसः ) ॥ ३० ॥</c>


<v>सौ( शो )भाञ्जने शिग्रुतीक्ष्णगन्धकाक्षीवमोचकाः ।
रक्तोसौ मधुशिग्रुः स्यादरिष्टः फेनिलः समौ ॥ ३१ ॥</v>
<c>सुष्ठु भनक्ति मुखं सौभाञ्जनः । शिनोति तैक्ष्ण्याच्छिग्रुः । न क्षीवन्त्यनेन वृष्य [ क्ष ] त्वादक्षीवः ।
मुञ्चति गन्धं मोचकः । आहुश्च– शिग्रुः स्याच्छ्वेतमरिचं मुखभञ्जोतितीक्ष्णकः । सौभाञ्जनस्तीक्ष्णगन्धः
सुतीक्ष्णो घनपल्लवः ॥ शिग्रुर्हरितशाकोन्यो मतो मूलकपल्लवः । घनच्छदस्तीक्ष्णगन्धो मु[ म ]रङ्‌गी
दंशनक्षमः ॥ तृतीयो मधुशिग्रुः स्यात्– । त्र्यर्थे मोचकः कदली शाल्मलिः सौभाञ्जनश्च । चतुर्ष्वर्थेष्वि-
न्दुरक्षीवः समुद्रलवणं नीली महानिम्बः सौभाञ्जनश्च । मधुप्रधानः शिग्रुः ( मधुशिग्रुः ) । न रिष्यन्त्य-
नेनारिष्टो रक्षाहेतुः । फेनाः सन्त्यस्य फेनिलः । चन्द्रोत्र– अरिष्टस्तु सुमङ्‌गल्यः कृष्णबीजोर्थसाधनः ।
रक्षाबीजः शीतफेनः फेनिलो गर्भपातनः ॥ ३१ ॥</c>


<v>बिल्वे शाण्डिल्यशैलूषौ मालूरश्रीफलावपि ।
प्लक्षो जटी पर्कटी स्यान्न्यग्रोधो बहुपाद्वटः ॥ ३२ ॥</v>
<c>बिलति भिनत्ति बिल्वः । शण्डिलपौत्रः शिलूषज
इत्यागमाद्यञणौ, शाण्डिल्य इव ब्राह्मणमन्यत्वात् , शैलूष इव नानारूपपरिवर्तनाद्वा । मलते
मलान्मालूरः, मां लक्ष्मीं लाति वा । श्रीप्रदानि फलान्यस्य श्रीफलः । आह च– बिल्वः शलाटुः
शाण्डिल्यो हृद्यगन्धः सदाफलः । शैलूषः श्रीफलस्त्र्याह्वः कङ्कटः पूतिमारुतः । प्लक्षत्यधो गच्छति
मूलैः प्लक्षः, प्लुष्यते ( प्लक्ष्यते ) वा । जटाः सन्त्यस्य जटी । अत एव पृच्यते पर्कटी, इन्नन्तोयं, ईदन्तो-
प्यस्ति, यच्छाश्वतः– विज्ञेया पर्कटी प्लक्षः प्लक्षः पिप्पलपादपः । न्यक् तिर्यग्रुणद्धि मार्गं मूलैन्यग्रो-
हति वा न्यग्रोधः, न्यङ्क्वादित्वात् ( सू० ) धत्वम् । बहवः पादा मूलान्यस्य बहुपात् , संख्यासुपू-
र्वस्येति ( सू० ) अन्तलोपः । वट[ य ]ति वेष्टयति मूलैर्वटः । आह च– वटो रक्तफलः शृङ्‌गी न्यग्रोधः
कुन्दजो ध्रुवः । क्षीरी वैश्रवणावासो बहुपादो वनस्पतिः ॥ ३२ ॥</c>


;p{0059}
<v>गालवः शाबरो लोध्रस्तिरीटस्तिल्वमार्जनौ ।
आम्रश्चूतो रसालोसौ सहकारोतिसौरभः ॥ ३३ ॥</v>
<c>आद्यौ श्वेतलोध्रे तिरीटाद्या रक्तलोध्रे ।
गालयति स्रावयत्यक्षि गालवः । शाबरः शबरवृक्षः । रुणद्धि व्रणं रोध्रः, रलयोरैक्याल्लोध्रोपि । तिरयति
रोगांस्तिरीटः । तिलति स्निह्यत्यङ्‌गमनेन तिल्वः । मार्ष्ट्युद्वर्तयत्यङ्गं मार्जनः, अत एवो न्मा( त्सा )-
दनः । आह च– लोध्रो रोध्रः शाबरकश्चिल्लकस्तिल्वकस्तरः । तिरीटः कालहीनश्च चिल्ली शबरपादपः ॥
द्वितीयः पट्टिकारोध्रो गालवः स्थूलवल्कलः । जीर्णबुध्नो बृहत्त्वक्कः पट्टी लाक्षाप्रसादनः ॥ इन्दुश्च– रोध्रः
कषायकृद्वज्रश्चिल्लको मधुपुष्पकः । व्रणोषधं कालहीनो हिमपुष्पोक्षिभेषजम् ॥ उत्सादनो घनत्वक्कस्तरः
शबरपादपः । रोध्रः शाबरकः श्वेतत्वगतीसारभेषजम् ॥ द्वितीयः पट्टिकारोध्रो बृहत्पत्त्रस्तिरीटकः । उत्ताल-
कस्तिल्वकश्च पट्टी लाक्षाप्रसादनः । अम्यतेभिलष्यत आम्रः, अमितम्योर्दीर्घश्च ( उ० ) इति रक् ।
च्योतति रसं चूतः, चूष्यत इति श्रीभोजो निरवोचत् । रसमलति रसालः । सहकारयति मेलयति
स्त्रापुंसौ सहकारः, सुरासखत्वाद्वा । यदाह– आम्रश्चूतो रसालश्च सचेष्टो मदिरासखः । कामाङ्गः सह-
कारश्च परपुष्टमहोत्सवः ॥ ३३ ॥</c>


<v>कामाङ्गो मधुदूतश्च माकन्दः पिकवल्लभः ।
कुम्भोलूखलकं क्लीबे कौशिको गुग्गुलुः पुरः ॥ ३४ ॥</v>
<c>कुम्भोलूखलाकाराद् वृक्षकोशान्निर्याति कुम्भोलूखलकम् । कोशे भवः
कौशिकः, उलूकाख्यैव नक्तंचरत्वात् । गुडति रक्षति वातरोगाद् गुग्गुलुः । पिपर्ति पुरः, इगुपधेति
( सू० ) कः, उदोष्ठ्यपूर्वस्य ( सू० ) इत्युत् । आह च– गुग्गुलुः कालनिर्यासो जटायुः कौशिकः पुरः ।
नक्तंचरः शिवो दुर्गो महिषाक्षः फ( प )लंकषः ॥ ३४ ॥</c>


<v>शेलुः श्लेष्मातकः शीत उद्दालो बहुवारकः ।
राजादनं पियालः स्यात्सन्नकद्रुर्धनुःपटः ॥ ३५ ॥</v>
<c>शिलति शिनोति रोगान्वा शेलुः शेलुकश्च ।
श्लेष्माणमतति शीतवीर्यत्वाच्छ्लेष्मातकः, अत एव शीतः । उद्दालयत्यङ्गमुद्दालकः स्पर्शेन स्फोटकारि-
त्वात् । बहु वृणोति स्रोतांसि बहुवारः । आहेन्दुः– शेलुः श्लेष्मातकः शीतो वसन्तकुसुमस्तथा ।
उद्दालकः कर्बुरटः शेलुको भूतवृक्षकः । पिच्छिलः शापितः शेलुस्तथासद्वीजकत्सितः । लेखवाटो
बहुवार इति । राज्ञामदनं मिष्टत्वात् । पियति सरलत्वात्पियालः, रि पि गतौ, अपियात्येके । सन्नकः
खरोद्रुः स्कन्धोस्य सन्नकद्रुः । धनुष इव पटो विस्तारोस्य धनुःपटः, धनुरुकारान्तो व्यस्त इति गौडो
भ्रान्तः, यदाहुः– पियालोथ खरस्कन्धश्चारो बहुलवल्कलः । सन्नकद्रुश्चापपटो लस्त[ ल ]नस्तापसप्रियः ।
द्व्यर्थे राजादनः पियालः क्षीरिका च ॥ ३५ ॥</c>


<v>गम्भारी सर्वतोभद्रा काश्मरी मधुपर्णिका ।
श्रीपर्णी भद्रपर्णी च काश्मर्यश्चाप्यथ द्वयोः ॥ ३६ ॥</v>
<c>गमे सरसत्वाद् भारोस्या गम्भारी । कृश्यति तनूकरोति
काश्मरी काश्मर्यश्च । मधूनि मिष्टानि पर्णान्यस्या मधुपर्णी, पाककर्णपर्णेति ( सू० ) ङीष् । आह च–
काश्मर्यः काश्मरी हीरा कश्मरी मधुपर्ण्यपि । श्रीपर्णी सर्वतोभद्रा गम्भारी कृष्णवृन्तिका ॥ ३६ ॥</c>


<v>कर्कन्धु( न्धू )र्बदरी कोलिर्घोण्टा कुवलफेनिले ।
सौवीरं बदरं कोलमथ स्यात्स्वादुकण्टकः ॥ ३७ ॥</v>
<c>कर्को लोहितोन्धुः कर्कन्धुः, शकन्ध्वादित्वात्पररूपम् ( वा० ) । बदति बदरी, बद स्थैर्ये । कोलिः, कुल
संस्त्याने, कुल( ड ) बाल्येस्माद्वा । घुणति वृक्ष[ त्त ]त्वाद् भ्रमति घोण्टा । कौ भूमौ वलति कुवलम् ।
फेनिलं कफवर्धनात् । सुवीरदेशे भवं सौवीरम् । अत्राद्यास्त्रयो वृक्षार्थाः, अन्ये फलार्थाः, घोण्टा तूभय-
स्पृक्, यथेन्दुः– बदरी स्निग्धपत्त्रा च राष्ट्रवद्धिकरी तथा । फलं तस्याः स्मृतं कोलं कोकिलं फेनिलं
कुहम् । लोलं सूक्ष्मफलं तत्तु ज्ञेयं कर्कन्धु कन्दुकम् । स्वादुः कटुः सिञ्चतिका तच्च कोलं फलं मतम् ।
धन्वन्तरिः सामान्येनाह– बदरं कोकिलं कोलं सौवीर फेनिलं कुलम् । कर्कन्धुः कन्दुकं स्वादुः कटु
सिञ्चतिका गुडा । द्व्यर्थे कुवलं नीलाब्जं बदरं च । कोलिफलत्वात्कोलिकमिति च सभ्यः पाठः, कोकिल-
मिति तु वैद्याः । चन्द्रोपि– बदरी गोपघोण्टा च घोण्टा घुण्टाथ कोकिला । स्रिग्धच्छदा कोलफला
राष्ट्रवृद्धिकरी तथा ॥ ३७ ॥</c>


;p{0060}
<v>विकङ्कतः स्रुवावृक्षो ग्रन्थिलो व्याघ्रपादपि ।
ऐरावतो नागरङ्‌गो नादेयी भूमिजम्बुका ॥ ३८ ॥</v>
<c>विकङ्कते प्रसरति विकङ्कतः, ककिर्गत्यर्थः । स्रुवा स्रुक्, सा हि वैकङ्कती
आम्नाता । आह च– विकङ्‌तः पृथुफलो ग्रन्थिलः खादुकण्टकः । गोपकण्टः काकपादो व्याघ्रपादोथ
किङ्करी । इरावत्या विद्युत इवायं रक्तत्वादैरावतः । नागस्य सिन्दूरस्येव रङ्गोस्य नागरङ्गः, नागच्छति
सहसा रङ्‌गोस्य वा । आह च– नागरङ्‌गस्त्वक्सुगन्धो नागरङ्‌गो मुखप्रियः । स चैरावतकः प्रोक्तः
सुधातक्राधिवासनः । नादेयी नदीजाता । भूमौ जम्यतेद्यते भूमिजम्बूः । चत्वारो नागरङ्‌गार्था इति
गौडः । आह च– जम्बूः सुरभिपत्त्रा च राजजम्बूर्महाफला । काकजम्बूर्मेघवर्णा नादेयी चेदिशो-
ल्यकः ( ? ) ॥ ३८ ॥</c>


<v>तिन्दुकः स्फूर्जकः कालस्कन्धश्च शितिसारके ।
काकेन्दुः कुलकः काकतिन्दुकः काकपीलुके ॥ ३९ ॥</v>
<c>तिम्यति तिन्दुकः । शितिः कालः सारो मज्जास्य शितिसारः । आह च–
तिन्दुको नीलसारश्च कालस्कन्धोसिमत्सरु । स्फूर्जकः स्फूर्जशब्दोपीति । काकवर्णस्तिन्दुः काकेन्दुः ।
कुत्सितैर्लक्यते कुलकः, लक आस्वादने । द्व्यर्थे कुलकः काकतिन्दुकः पटोलोपि । आह च–
तिन्दुकोन्यो द्वितीयस्तु स्फूर्जकः काकतिन्दुकः । काकेन्दुकश्च विख्यातः कुपीलुः काकपीलुकः । मर्कट-
तिन्द्वाख्यः ॥ ३९ ॥</c>


<v>गोलिहो झाटलो घण्टा पाटलिर्मोक्षमुष्ककौ ।
तिलकः क्षुरकः श्रीमान्समौ पिचुलझावुकौ ॥ ४० ॥</v>
<c>गोभिर्लिह्यते गोलिहः, गोलीढोपि । झाटं संघातं लाति झाटलः । हन्यते घण्टा । पाटं
विस्तारं लाति पाटलिः । मोक्षति सहते मोक्षः । मुष्णाति रोगान् क्षारकत्वान्मुष्ककः । आह च– मुष्कको
मोक्षको घण्टा मूषको रञ्जकस्तथा । क्षारश्रेष्ठो गोलिहश्च द्विविधः श्वेतकृष्णकः । तिलाभपुष्पस्तिलकः । क्षुरति
परुषत्वात्क्षुरकः । आह च– तिलकः पुरुषः श्रीमान् क्षुरकश्छन्नपुष्पकः । पिचुं तूलं लाति पिचुलः ।
ध्यायतेर्झावुकोपभ्रष्टः ॥ ४० ॥</c>


<v>श्रीपर्णिका कुमुदिका कुम्भी कैड( ट )र्यकट्फलौ ।
क्रमुकः पट्टिकाख्यः स्यात्पट्टी लाक्षाप्रसादनः ॥ ४१ ॥</v>
<c>श्रीपर्णी सुपर्णत्वात् , पाककर्णपर्णेति ( सू० ) ङीष्‌ । [ कुमुदप्रतिकृतिः कुमुदिका,
कौ मोदते वा ] । कुम्भी रसाधारत्वात् । कं रसमीट्टे कैडर्यः, अविभावितप्रकृतिप्रत्ययार्थोयं वा । कटत्यावृणो-
ति कषायत्वात्फलमस्य कट्फलः । आह च– कट्‌फलः सोमवल्कश्च श्रीपर्णी कुमुदा तथा । महाकुम्भी च कुम्भी च
भद्रा भद्रवतीति च । द्व्यर्थे कैडर्यं कट्‌फलो मदनफलं च । क्रामति क्रमुकः । पट्टोस्यास्ति पट्टी पट्टिका, रोध्रोयम् ।
लाक्षां प्रसादयति, रोध्रप्रस्तावे व्याख्यातमेतत् ॥ ४१ ॥</c>


<v>तू( नू )दस्तु यूपः क्रमुको ब्रह्मण्यो ब्रह्मदारु च ।
तूलं च नीपप्रियककदम्बास्तु हलिप्रिये ॥ ४२ ॥</v>
<c>तुद्यते तूदः । यूपप्रतिकृतित्वाद्यूपः । ब्रह्मणि वैदि-
के स धुर्ब्रह्मण्यः, अत एव ब्रह्मदारु । तूल्यते तूलं, तुलीति गौडः, तूल निष्कर्षे । आह च– तूलं तूंद च यूपं
च क्रमुकं ब्रह्मकाष्टकम् । ब्रह्मदारु ब्रह्मनिष्ठं ब्रह्मण्यं ब्रह्मचारि च । नयति सुखं नीपः । प्रीणाति प्रियकः । के दाम्य-
ति कदम्बः । हलिनः प्रियः सुराधिवासनात् । धाराकदम्बो राजकदम्बश्चासौ, धूलीकदम्बोन्यः । आह च–
परः कदम्बः प्रावृषेण्यः कादम्बर्यो हलिप्रियः । नीपो धूलिकदम्बोन्यः सुवासावृत्त[ त ]पुष्पकः ॥ ४२ ॥</c>


;p{0061}
<v>वीरवृक्षोरुष्करोग्निमुखी भल्लातकी त्रिषु ।
गर्दभाण्डे कन्दरालकपीतनसुपार्श्वकाः ॥ ४३ ॥</v>
<c>विशेषेणेरयति वीराणां वा वृक्षो दुःस्पर्शत्वात् । अरूंषि स्फोटैर्व्रणान् करोति– अरुष्करः, दिवाविभेति ( सू० )
टः । अग्निवन्मुखमस्या दाहकत्वादग्निमुखी । भल्ल इवातति दृणाति ( भल्लातकः ) । आह च– भल्लातकः
स्मृतो दुःखो दहनस्तपनोग्निकः । अरुष्करो वीरतरुर्भल्ली चाग्निमुखी धनुः । गर्दभ इवाण्डमस्य गर्दभाण्डः, गर्दं
सशब्दं भाण्डमस्येति युक्तं कन्दरालत्वात् । कं पीतयति कपीतनः, कपीते[ ने ]ति वा । आह च–
प्लक्षः कपीतनः शु( शृ )ङ्‌गी सुपार्श्वश्चारुदर्शनः । प्लवको गर्दभाण्डश्च कमण्डलु पटः प्लवः ॥ ४३ ॥</c>


<v>प्लक्षश्च तिन्तिडी चिञ्चाम्ब्लिकाथो पीतसालके ।
सर्जकासनबन्धूकपुष्पप्रियकजीवकाः ॥ ४४ ॥</v>
<c>तिम्यति
तिन्तिडी । चिञ्चिमायतेम्ब्लत्वान्मुखं ययासौ चिञ्चा, फलतश्चुक्रिका । आह च( चन्द्रः )– अम्ब्लिका चु-
क्रिका चुक्रा साम्ब्ला शुक्ताथ शुक्तिका । अम्ब्लिका चाश्वि[ म्बि ]का चिञ्चा तिन्तिडीकं च तिन्तिडी । पीतवर्णः
सालः ( पीतसालः ) । सृजति निर्यासं सर्जः । अस्यत्यसनः । बन्धूकस्येव रक्तानि पुष्पाण्यस्य बन्धूकपुष्पः ।
काम्यत्वात्प्रियत्वात्प्रियकः । जीवयति जीवकः । बीजक इति तु निघण्टुः, संज्ञया बीजको ज्ञेयो बीजपूरस्तथा-
सनः । आहुश्च– बीजकस्त्वसनः काम्यः सौरिः कृष्णोलव[ क ]प्रियः । तिष्यपुष्पः पीतसालः प्रियकः
प्रियसालकः । सुगन्धिनीलनिर्यासस्तथा बन्धूकपुष्पकः । स स्यात्प्रियकसालश्च महासर्जश्च नामतः ॥ ४४ ॥</c>


<v>साले तु सर्जकार्श्या( र्ष्या )श्वकर्णकाः सस्यसंवरः ।
नदीसर्जो वीरतरुरिन्द्रद्रुः ककुभोर्जुनः ॥ ४५ ॥</v>
<c>स्यति सालः । कृश्यति कार्श्यः । अश्वकर्णाभपत्त्रः ( अश्वकर्णकः ) । सस्यं फलं संवृणोति सस्यसंवरः ।
आह च– सर्जकश्चाश्वकर्णश्च कषायी दीर्घपत्रकः । सस्यसंवरणः शूरः सर्जकः साल उच्यते । वीरतरु-
रर्जुननामसाम्यात् । ककुभः सन्त्यस्य दिग्व्यापकत्वात्कंकुभः, कंस्कुभ्नातीत्यहृद्या व्याख्या । अर्जुनः शौ-
क्ल्यात् , इन्द्रप्रियत्वादित्येके । आहेन्दुः– ककुभस्त्वर्जुनः पार्थो नदीसर्जो धनंजयः । अश्रीफलश्चित्रयोगी
वीरो वीरान्तकस्तथा । त्र्यर्थे– इन्द्रद्रः कुटजोर्जुनो देवदारु च ॥ ४५ ॥</c>


<v>राजादनः फलाध्यक्षः क्षीरिकायामथ द्वयोः ।
इङ्‌गुदी तापसतरुर्भूर्जे चर्मिमृदुत्वचौ ॥ ४६ ॥</v>
<c>क्षीरिका क्षीरस्वादुत्वात् , आद्ये
तु मिष्टान्नत्वान्नामनी । आह च– क्षीरिकोक्ता च राजन्यः क्षीरी मृत्सूय[ प ]को नृपः । राजादनो
दृढस्कन्धः कपीष्टः प्रियदर्शनः । इङ्गतीङ्गुदः । तापसा ह्यरण्येस्याः स्नेहमुपभु( यु )ञ्जत । भृणाति
भूर्जः, भूर्जातो वा । आहुश्च– भूर्जो भृजो बहुपटो बहुत्वक्को मृदुच्छदः ॥ ४६ ॥</c>


<v>पिच्छिला पूरणी मोचा स्थिरायुः शाल्मलिर्द्वयोः ।
पिच्छा तु शाल्मलीवेष्टे रोचनः कूटशाल्मलिः ॥ ४७ ॥</v>
<c>पिच्छास्त्यस्याः पि-
च्छिला । पूरयति पूरणी । मुञ्चति रसं मोचा । स्थिरायुः कालसहत्वात् । शालते दैर्घ्याच्छलति वा
शाल्मली शाल्मलिश्च । आह च– शाल्मली रक्तपुष्पा च कुक्कुटी स्थिरजीविता । पिच्छिला तूलिनी मोचा
कण्टकारी च पूरणी । मोचनीति च । पिच्छेव पिच्छा, आचामवदङ्गुलिसंगित्व त् । शाल्मल्या वेष्टो
निर्यासः । आह च– शाल्मलीवेष्टकः पिच्छा निर्यासः स च शाल्मलः । मोचसारो मोचरसो मोचनिर्या-
सकस्तथा । रोचते रोचनः शाल्मलिविशेषः । कूटेन कुत्सितत्वं द्योत्यते, दुर्गादेर्हि परसैन्यदलनार्थं सा
क्षिप्यते । आह च– कुशाल्मलिः शाल्मलिको रोचनः कूटशाल्मलिः ॥ ४७ ॥</c>


;p{0062}
<v>चिरि( र )बिल्वो नक्तमालः करजश्च करञ्जके ।
प्रकीर्यः पूतिकरजः पूतिकः कलिमारकः ॥ ४८ ॥</v>
<c>चिरिणं बिलति भिनत्ति
चिरिबिल्वः । नक्तं रात्रावालमस्मान्नक्तमालो भूताश्रयत्वात् , रक्तमाल इत्येके । कं रञ्जयति करञ्जः ( कर-
जश्व ) । प्रकीर्यते प्रकीर्यः । पूतिको दुर्गन्धः । कलेर्मारकः कलहहृत् , यदिन्दुः– करञ्जो रक्तमालश्च
पूतिकश्चिरिबिल्वकः । घृतपूर्णकरञ्जोन्यः प्रकीर्यो गौर एव च । पूतीकरञ्जः सुमनास्तथा कलहनाशनः ।
द्व्यर्थे करजः करञ्जो नखश्च ॥ ४८ ॥</c>


<v>करञ्जभेदाः षड्ग्रन्थो मर्कट्यङ्गारवल्लरी ।
रोही रोहितकः प्लीहशत्रुर्दाडिमपुष्पकः ॥ ४९ ॥</v>
<c>षड् ग्रन्थयोस्य हस्तिवारणाख्यः । मर्चत्यङ्गपाटनान्मर्कटी वल्ली-
करञः । अङ्गारा इव वल्लर्योस्या अङ्गारवल्लरी । आह च– उदकीर्यस्तृतीयोन्यः षड्ग्रन्थो हस्तिवारणी ।
अङ्गारवल्ली शादस्था काकघ्नी करभालिका । त्र्यर्थे मर्कटी– आत्मगुप्तापामार्गो वल्लीकरञश्च । रोहयति
रोहितः, रोहतीत्येके छिन्नरूढत्वात् । चन्द्रश्च– रोहितको रोचनकः प्लीहघ्नो रक्तपुष्पकः । रक्तघ्नो
रोहितो रक्तो रोही दाडिमपुष्पकः ॥ ४९ ॥</c>


<v>गायत्री बालतनयः खदिरो दन्तधावनः ।
अरिमेदो विट्खदिरे कदरः खदिरे सिते ॥ ५० ॥</v>
<c>गायतो विप्रांस्त्रायतेवश्यं गायत्री । बालपत्त्रो यवासः खदि-
रश्चेति द्व्यर्थेषु धन्वन्तरिपाठमदृष्ट्वा बालपुत्रभ्रान्त्या ग्रन्थकृद्बालतनयमाह । सूक्ष्मपर्णोप्यसौ । खदति
खदिरः, खद स्थैर्ये । आह च– खदिरो रक्तसारश्च गायत्री दन्तधावनः । कण्टकी बालपत्त्रश्च जिह्म-
शल्यः क्षितिक्षमः । अरिर्दुःसहो मेदः सारो[ स्रावो ]स्यारिमेदः । विड्गन्धिः खदिरः पूतिखदिराख्यः ।
आह च– परिमेदोरिमेदश्च गोधास्कन्धोरिमेदकः । अहिमेदोहिमारश्च रिभः पूत्यरिमेदकः । कं दृणाति
कफघ्नत्वात्कदरः ॥ ५० ॥</c>


<v>सोमवल्कोप्यथ व्याघ्रपुच्छगन्धर्वहस्तकौ ।
एरण्ड उरुवूकश्च रुचकश्चित्रकश्च सः ॥ ५१ ॥</v>
<c>सोमवल्कोऽकण्टकित्वात्– शुक्लत्वाद्वा । आह च– कदरः श्वेतसारोन्यः सोम-
वल्कः पथिद्रुमः । त्र्यर्थे सोमवल्कः खदिरः कट्फला करञ्जश्च । व्याघ्रस्येव पुच्छमस्य व्याघ्रपुच्छः ।
गन्धर्वस्य भूतविशेषस्येव मृगविशेषस्येव वा हस्तोस्य गन्धर्वहस्तः पञ्चाङ्गुलिपर्णत्वात् । एरयति वायु-
मेरण्डः । उरु वात्युरुवूकः । रोचते रुचकः ॥ ५१ ॥</c>


<v>चञ्चः पञ्चाङ्गुलामण्डवर्धमानव्यडम्बराः ।
अल्पा शमी शमीरः स्याच्छमी सक्तुफला शिवा ॥ ५२ ॥</v>
<c>चञ्चति चञ्चः, चञ्चुरित्येके । पञ्चाङगुलयोस्य
पञ्चाङ्गुलः । आमण्डयतीत्यामण्डः, आदण्ड इत्येके दीर्घदण्डत्वात् । ब्यडतिव्यडम्बरः, अड उद्यमे,
व्यडम्बक[ न ]इत्येके । आह च– एरण्डस्तरुणः शुक्लश्चित्रो गन्धर्वहस्तकः । पञ्चाङ्गुलो वर्धमान आ-
मण्डो दीर्घदण्डकः । रक्तीपरो हस्तिकर्णो व्याघ्रो व्याघ्रतलो रुबुः[ वुः ] । उरुवूको हस्तिपर्णश्चञ्चुरुत्ता-
नपत्त्रकः । अल्पेर्थे, कुटीशमीशुण्डाभ्योरः ( सू० ) । शमयति दोषाञ्शमी शिवात्वात् । सक्तव इव
फलान्यस्याः । आह च– शमी सक्तुफला तुङ्‌गा क्लेशहन्त्रिफला शिवा ॥ ५२ ॥</c>


<v>पिण्डीतको मरुवकः श्वसनः करहाटकः ।
शल्यश्च मदने शक्रपादपः पारिभद्रकः ॥ ५३ ॥</v>
<c>पिण्डीमितः पिण्डीतकः ।
म्नियन्तेनेन विषपुष्पत्वान्मरुवकः, मरौ वाति वा । श्वसन्त्यनेन श्वसनः । करं हन्ति दुःस्पर्शत्वात्कं रह-
यति वा करहाटकः । शल्यमस्यास्ति शल्यः । मदयति मदनः । आह च– मदनः शल्यको राकः
[ वाथ ] पिण्डी पिण्डीतकस्तथा । तस्करः करहाटश्च श्वसनो विषपुष्पकः । द्व्यर्थे मरुवको जम्भीरो
मदनश्च, यच्छाश्वतः– पिण्डीतके पद्मकन्दे करहाटपदं विदुः । पारि निष्ठाप्राप्तं भद्रमस्य पारिभद्रकः ॥ ५३ ॥</c>


;p{0063}
<v>भद्रदारु द्रुकिलिमं पीतदारु च दारु च ।
पूतिकाष्ठं च सप्त स्युर्देवदारुण्यथ द्वयोः ॥ ५४ ॥</v>
<c>द्रौ स्कन्धे किलिमं निर्यासोस्य द्रुकिलिमम् । पूतिरुग्रगन्धं काष्ठमस्य पूतिकाष्ठम् । सप्तग्रहणं द्रुकिलिमस्यै-
कार्थं, यदाह– देवदारु स्मृतं दारु सुराह्वं किलिमं च तत् । स्नेहविद्धं महादारु भद्रदार्विन्द्रदारु च ।
देवकाष्ठं भद्रकाष्टं पूतिकाष्ठं च दारु च । सुरदार्विन्द्रवृक्षश्च तथैवामरदारु च । त्र्यर्थे पारिभद्रः कोलिः
पारिजातो देवदारु च, तथा पीतदारुर्दारुहरिद्रा देवदारु पूतिकाष्ठं च । किलिमं च तदिति पदैकदेशत्वा-
द्भीमवत् ॥ ५४ ॥</c>


<v>पाटलिः पाटलामोघा काला स्थाली फलेरुहा ।
कृष्णवृन्ता कुवेराक्षी श्यामा तु महिलाह्वया ॥ ५५ ॥</v>
<c>पाटला ताम्रपुष्पत्वात् । अमोघा बहुफलत्वात् । काला कालवृन्तत्वात् । स्थाली रसा-
धारः कुम्भीत्वात् । काचस्थालीत्येके । फले रोहति ( फलेरुहा ) साङ्कुरफलत्वात् । कुवेराक्षी यक्षाक्षि-
तुल्यपुष्पत्वात् । आह च– पाटलोक्ता तु कुम्भीका ताम्रपुष्पाम्बुवासिनी । स्थाली वसन्तदूती स्यादमो-
घा कालवृन्तिका । द्वितीया पाटला श्वेता निर्दिष्टा काष्ठपाटला । सा चैत्र श्वेतकुम्भी स्यात्कुवेराक्षी फले-
रुहा । पाटली कृष्णवृन्तेति ने[ नि ] मिः । पाटला पाटलिर्वा नेति माला । श्यामा श्यामगौरवर्णात् ।
महिलाह्वया वनितापर्याया श्याम( मा ) त्वात् ॥ ५५ ॥</c>


<v>लता गोवन्दनी गुन्द्रा प्रियङ्गुः फलिनी फली ।
विष्वक्सेना गन्धफली कारम्भा प्रियकश्च सा ॥ ५६ ॥</v>
<c>गवि भूमौ वन्द्यते गोवन्दनी । गुद्यते क्रीड्यते
गुन्द्रा । प्रीणाति प्रियङ्गुः । फलति विशीर्यते फली । विष्वक् सिनोति सर्वतो बध्नाति विष्वक्सेना ।
ईषद्रम्भाकारा कारम्भा । आह च– प्रियङ्गुः प्रियवल्ली च फलिनी कुञ्जिनी ( ? ) प्रिया । वृक्षा गोव-
न्दनी श्यामा कारम्भा वर्णभेदिनी । इन्दुर्गौर्वन्दनीति भिनत्ति, यदाह– वन्दनी पुष्पशो-
भना । गन्धप्रियङ्गुः कारम्भा लता गौर्वर्णभेदिनीति । त्र्यर्थे गुन्द्रा– एरका प्रियङ्गुः श[ स ]रा च,
तथा प्रियकोसनः प्रियङ्गुः कदम्बश्चेति । द्व्यर्थे गन्धफलिनी प्रियङ्गुश्वम्पककलिका च ॥ ५६ ॥</c>


<v>मण्डूकपर्णपत्त्रोर्णनटकट्‌वङ्मदुन्दु( टुण्टु )काः ।
स्योनाकः शुकनासर्क्षदीर्घवृन्तकुटन्नटाः ॥ ५७ ॥</v>
<c>मण्डूक
इव पर्णान्यस्य( मण्डूकपर्णः ) । पत्त्रेषूर्णास्य पत्त्रोर्णः । नटति वातेन नटः । कटून्यङ्गान्यस्य रौक्ष्यात्क-
ट्वङ्‌गः । दुन्द्विति शिम्बिभिः कायति दुन्दुकः । स्योनमुखमकति स्योनाकः । शुकनासेव पुष्पाण्यस्य
( शुकनासः ) । ऋक्ष्णोति हिनस्ति ऋक्षः, अत एव भालूकः । कुटन्वक्रीभवन् नटति स्पन्दते कुटन्नटः
॥ ५७ ॥</c>


<v>शोनकश्चारलौ तिष्यफला त्वामलकी त्रिषु ।
अमृता च वयस्था च त्रिलिङ्गस्तु बिभीतकः ॥ ५८ ॥</v>
<c>शवति शोनकः, गौडाः शोणकमाहुः, शोणृ वर्णे । इयर्त्वरलुः । आह च– स्योनाकः शुक-
नासश्च कट्वङ्गोथ कटम्भरः । मयूरजङ्‌घोरलुकः प्रियजीवः कुटन्नटः । सप्रोक्तः पृथुशिम्बिश्च
दुन्दुको दीर्घवृन्तकः । भालूकः शल्लकोफल्गुवृन्तको जम्बुको नटः । तिष्यं मङ्गल्यं फलमस्यास्तिष्यफला,
नित्यमामलके लक्ष्मीरिति । आमलते गुणानामलकी, अमला च । अमृता वयस्था च रसायनत्वात् ।
धात्री नानार्थे । आह च– वयस्थामलकं तिष्यं जातीफलरसं शिवम् । धात्रीफलं श्रीफलं च तच्चामृतकलं
स्मृतम् । विभेत्यस्माद् बिभीतकः ॥ ५८ ॥</c>


;p{0064}
<v>नाक्षस्तुषः कर्षफलो भूतावासः कलिद्रुमः ।
अभया त्वव्यथा पथ्या कायस्था पूतनामृता ॥ ५९ ॥</v>
<c>अक्ष्णोति व्याप्नोत्यक्षः, ना पुमान्– फले पुंलिङ्गः ।
पु( तु )ष्यति तुषः, इति निघण्टुषु न संवादस्तेषु तु मूलवर्गपाठात् । कर्षफलोक्षसामान्यात् , कर्षो
बिभीतके पलचतुर्भागे च वर्तते । भूतानामावासः । कलेराश्रयो द्रुमः । आह च– बिभीतक कर्षफलो वस-
न्तोक्षः कलिद्रुमः । संवर्तको भूतवासः कर्षोऽहार्यो बिभीतकः । इन्दुश्च– आ( अ )हार्यं बहुवीर्यं च
तुमुलं च विभेदकम् । नास्ति भयमस्या अभया । न व्यथयत्यव्यथा । पथि साधुः पथ्या, हितेत्यर्थः ।
काये तिष्ठति निष्फला न भवति कायस्था, वयस्थेत्येके । पूतं करोति पूतना विरेचनीत्वात् , पृतनेत्येके
॥ ५९ ॥</c>


<v>हरीतकी हैमवती चेतकी श्रेयसी शिवा ।
पीतद्रुः सरलः पूतिकाष्ठं चाथ द्रुमोत्पलः ॥ ६० ॥</v>
<c>हरति रोगान् हरीतकी । चेत्यतेनया स्रोतःशुद्धेश्चेतकी । आह च– हरीतक्यभया पथ्या प्रपथ्या
पूतनामृता । जयाव्यथा हैमवती कायस्था चेतकीति च । त्र्यर्थे श्रेयसी रास्ना हरीतकी हस्तिपिप्पली च ।
शिवाव्यथा पूतनेति चन्द्रः । सरलः, ऋजुत्वात् , आह च– सरलः पूतिकाष्ठं च चित्रा पीतद्रुरुच्छ्रितः ।
द्रुमोत्पलानीव पुष्पाण्यस्य द्रुमोत्पलः, सुरभिश्चायम् , अन्यो निर्गन्धः ॥ ६० ॥</c>


<v>कर्णिकारः परिव्याधे लकुचो लिकुचो डहुः ।
पनसः कण्टकिफलो निचुलो हिज्जलोम्बुजः ॥ ६१ ॥</v>
<c>कर्णिकामियर्ति कर्णिकारः ।
द्व्यर्थे परिव्याधो जलवेतसः कर्णिकारश्च । लक्यत आस्वाद्यते लकुचः । दह्यते डहुः । पन्यते स्तूयते
पनसः, पणस इति दुर्गः । लोकोक्त्या कण्टकयुक्तफलः । महासर्गोपि । निचोल्यतेम्बुना निचोलः
( निचुलः ) । हितजलस्यापभ्रंशो हिज्जलोम्बुवेतसविशेषत्वात् ॥ ६१ ॥</c>


<v>काकोदुम्बरिका फल्गुर्मलपूर्जघनेफला ।
अरिष्टः सर्वतोभद्रहिङ्गुनिर्यासमालकाः ॥ ६२ ॥</v>
<c>काकप्रियोदुम्बरी । फलति
फल्गुः । मलं श्वित्रं पावयति मलपूः श्वित्रभेषजम् , ( मलयूः ) यु जुगुप्सायाम् । जघने बुध्ने फला-
न्यस्या जघनेफला, आह च– काकोदुम्बरिका फल्गुरराजी फल्गुवाटिका । फल्गुनः फलभारी च मलयूः
श्वित्रभेषजम् । हिङ्गुगन्धिनिर्यासोस्य । माल्यते वेष्ट्यते काकैर्मालकः, शुकमालकैकदेशश्चायम् ॥ ६२ ॥</c>


<v>पिचुमर्दश्च निम्बेथ पिच्छिलागुरुशिंशपा ।
कपिला भस्मगर्भा सा शिरीषस्तु कपीतनः ॥ ६३ ॥</v>
<c>पिचुं मर्दयति पिचुमर्दः, अरोगत्वात् , पिचुमन्द इत्येके । पवनेष्टोपीति सौश्रुताः । शाश्वतस्तु–हिङ्-
गुनिर्यासशब्दोयं निम्बे हिङ्गुरसेपि च । चन्द्रनन्दनस्तु शुकमालकमाह । अगुरुतुल्यसारा शिंशपा
अगुरुशिंशपा, यदाह– शिंशपा तु महाश्यामा कृष्णसारः स्मृतोऽगुरुः । अगुरुर्धूपद्रव्यं शिंशपासारं चाहुः ।
द्व्यर्थे पिच्छिला शाल्मलिः शिंशपा च, यदाह– कुशिंशपान्या कपिला भस्मगर्भा च सादिनी । शिरसीष्यते
शिरीषः, शीर्यते वा सौकुमार्यात् ॥ ६३ ॥</c>


<v>भण्डिलोप्यथ चाम्पेयश्चम्पको हेमपुष्पकः ।
एतस्य कलिका गन्धफली स्यादथ केसरे ॥ ६४ ॥</v>
<c>भण्ड्यते भण्डिलः, भण्डिरोपि, आह च– शिरीषो मृदुपुष्पश्च
भण्डिरः शंखिनीफलः । कपीतनः शुकतरुः श्यामवल्कः शुकप्रियः । भण्डीत्येके । चम्पादेशे भवश्चाम्पेयः ।
चम्यतेद्यतेलिभिश्चम्पकः, चाम्पकोपि । आह च– चम्पकः सुकुमारश्च सुरभिः शीतलश्च सः । चाम्पेयोः
हेमपुष्पश्च काञ्चनः षट्पदातिथिः । गन्धः फलमस्या गन्धफली । प्रियङ्गुश्चम्पककलिकाचेति द्व्यर्थे ग-
न्धफली । के सरति केसराः सन्त्यस्य वा केसरः ॥ ६४ ॥</c>


;p{0065}
<v>व–ब–कुलो वञ्जुलोशोके समौ करकदाडिमौ ।
चाम्पेयः केसरो नागकेसरः काञ्चनाह्वयः ॥ ६५ ॥</v>
<c>उच्यते वकुलः । आह च– वकुलः सीधुगन्धश्च
मद्यगन्धोथ शारदः । मधुगन्धो गूढपुष्पः शिम्बी केसरकस्तथा । अश्नुतेऽशोकः, शोकनाशकत्वाद्वा ।
यदाह– अशोकः शोकनाशश्च विचित्रः कर्णपूरकः । त्र्यर्थे वञ्जुलो वेतसः स्यन्दनोशोकश्च । किरति
कणान्करकः । दाल्यते दाडिमः । आह च– दाडिमो दालिमः सारः कुट्टिमः फलषा( शा )डवः । स्वाद्वम्ब्लौ
रक्तबीजस्तु करकः शुकवल्लभः । नागप्रियाणि केसरवन्ति पुष्पाण्यस्य नागकेसरः । आह च– नागपुष्पो
मतो नागः केसरोः नागकेसरः । चाम्पेयो नागकिञ्जल्कः कनकं हेम काञ्चनम् ॥ ६५ ॥</c>


<v>जया जयन्ती तर्कारी नादेयी वैजयन्तिका ।
श्रीपर्णमग्निमन्थः स्यात्कणिका गणिकारिका ॥ ६६ ॥</v>
<c>जयतीति जया । तर्कमियर्ति
तर्कारी केतुत्वात् । अग्निं मथ्नाति दीपनत्वादेग्निमन्थः, अत एवारणिः । कणाः सन्त्यस्याः कणिका ।
गणिकासमूहमियर्ति गणिकारी, स्वार्थेकन् , गणिं तर्कं करोति वा । त्र्यर्थे नादेयी जलजम्बूर्जलवेतसस्तर्कारी
च । लिड्गसांकर्याज्जयेत्यर्धेन जयन्तं( न्तीं ) श्रीपर्णमिति चार्धेन जयपर्यायमाहुः, तन्न, वनौषधिवर्गे तस्या-
नादृतत्वात् , यदिन्दुः– अग्निमन्थोग्निमथनस्तर्कार्यरणिको जयः । अरणिः कणिका सैव तपनो वैजय-
न्तिकः । चन्द्रनन्दनश्चाह– अग्निमन्थोग्निमथनस्तर्कारी वैजयन्तिका । वह्निमन्थोरणिः केतुर्जयः पाव-
कमन्थनः । तर्कार्यां वैजयन्ती च वह्निनिर्मथनी जया । अरणिका जयन्ती च विजया च जयावहा
॥ ६६ ॥</c>


<v>जयोथ कुटजः शक्रो वत्सको गिरिमल्लिका ।
एतस्यैव कलिङ्गेन्द्रयवभद्रयवं फले ॥ ६७ ॥</v>
<c>कुटिस्तो ( कुटे ) जायते कुटजः । शक्र इन्द्रवृक्षः । वस्ते त्वचं वत्सकः । आह च– कुटजः
कौटजः कोटी वत्सको गिरिमल्लिका । कलिङ्गो मल्लिकापुष्प इन्द्रवृक्षोथ वृक्षकः । कलिं गायति कलिंग,
कलिङ्गदेशजं वा, अत एव कालिङ्गं कालिङ्गी च । इन्द्रयवं कुटजफलं, भद्रयवं तु कुटजबीजं, य-
दाह– फलानि तस्येन्द्रयवा बीजं भद्रयवास्तथा ॥ ६७ ॥</c>


<v>कृष्णपाकफलाविग्नसुषेणाः करमर्दके ।
कालस्कन्धस्तमालः स्यात्तापिच्छोप्यथ सिन्दुकः ॥ ६८ ॥</v>
<c>कृष्णं पाके फलमस्य । आविजते स्माविग्नः ।
सुषेणकपिमुखाभः । करेण मृद्यते करमर्दः, कराम्ब्लोपि । आह च– करमर्दकमाविग्नं सुषेणं पाणिमर्दकम् ।
कराम्ब्लं करमर्दं च– । [ कालः स्कन्धः प्रकाण्डोस्य ] । त्र्यर्थे कालस्कन्धस्तिन्दुकः श्यामखदिरस्तमा-
लश्च । ताम्यति तमालः । तापिनश्छादयति तापिच्छः ॥ ६८ ॥</c>


<v>सिन्दुवारेन्द्रसुरसौ निर्गुण्डीन्द्राणिकेत्यपि ।
वेणी ग( ख )रागरी देवताडो जीमूत इत्यपि ॥ ६९ ॥</v>
<c>स्यन्दते सिन्दुकः । स्यन्दं वृणोति सि‌-
न्दुवारः । इन्द्रस्य सुरसो यस्मिन् , दिव्य इत्यर्थः । अत एवेन्द्राणी । निष्क्रान्ता गुडाद्वेष्टनान्निर्गुडी निर्गु-
ण्डी च । आह च– सिन्दुवारः श्वेतपुष्पः सिन्दुकः सिन्दुवारकः । तिलपुष्पः शीतसहो निर्गुण्डी नील-
सिन्दुकः । वेणीव वेणी । गरमागिरति गरागरी मूषिकाविषघ्नत्वात् । कर्णं ताडयति ताडः, मुख्यत्वाद्वे-
वताडो राजताडवत् । जीमूतो ह्लादकत्वात् । आह च– जीमूतको देवताडो वृत्तकोशो गरागरी । प्रोक्ता-
खुविषहा वेणी देवताली च ताडकः ॥ ६९ ॥</c>


<v>श्रीहस्तिनी तु भूरुण्डी तृणशूल्यं( न्यं ) तु मल्लिका ।
भूपदी शीतभीरुश्च सैवास्फोता वनोद्भवा ॥ ७० ॥</v>
<c>भुवि रोहति भूरुण्डी । हस्तिकर्णपत्रा शाकविशेषः । इतो
धत्तूरान्तानि पुष्पाणि । तृणशूले गुल्मे साधु तृणशूल्यम् । मल्ल्यते मूर्ध्नि मल्लिका । भुवि पदमस्या
भूपदी । शीतभीरुर्ग्रैष्मकत्वात् । आह च– मल्लिका शीतभीरुश्च मदयन्ती प्रमोदनी । मदनीया गवाक्षी
च भूपद्यष्टपदी तथा । द्विपुटासौ विचकिलम्- । आस्फुटत्यास्फोता गिरिमल्लिका ॥ ७० ॥</c>


;p{0066}
<v>शेफालिका तु सुवहा निर्गुण्डी नीलिका च सा ।
सितासौ श्वेतसुरसा भूतवेश्यथ मागधी ॥ ७१ ॥</v>
<c>शेरते शेफा अल-
योस्यां शेफालिका । सुष्ठु वहत्यामोदं सुवहा । नीलवर्णा ( नीलिका ) । आह च– शेफालिका तु निर्गुण्डी
यमको नीलमञ्जरी । त्र्यर्थे सुवहा रास्ना शेफालिका गन्धनाकुली च । भूतानि विशत्याह्नादयति भूतवेशी ।
मगधदेशे भवा मागधी ॥ ७१ ॥</c>


<v>गणिका यूथिकाम्बष्ठा सा पीता हेमपुष्पिका ।
अतिमुक्तः पुण्ड्रकः स्याद्वासन्ती माधवी लता ॥ ७२ ॥</v>
<c>गणिका चित्ताकर्षणात् । यूथो जालकमस्या यूथिका । अम्बे शब्दे तिष्ठत्यम्बष्ठा ।
आह च– यूथिका बालपुष्पा च पुण्यगन्धा गुणोज्ज्वला । गणिकाचारमोटा च शिखण्डी श्वेतयूथिका ।
आह च– सुवर्णपुष्पा हरिणी पीतका पीतयूथिका । त्र्यर्थे हेमपुष्पा बिम्बो दुःस्पर्शा पीतयूथिका च । अति-
क्रान्तो मुक्तान्विरक्तानतिमुक्तः । पुण्ड्रदेशे भवः पुण्ड्रकः, मण्डकोयमिति निघण्टुश्च । मधौवसन्ते भवामा-
धवी आह च– अतिमुक्ता माधवी च सुवसन्तो वनाश्रयः । अतिमुक्तः कामुकश्च मण्डको भ्रमरोत्सवः ॥ ७२ ॥</c>


<v>सुमना मालती जातिः सप्तला नवमालिका ।
माघ्यं कुन्दं रक्तकस्तु बन्धुको बन्धुजीवकः ॥ ७३ ॥</v>
<c>सुष्ठु मन्यते सुमना मनोज्ञात्वात् । मालयत्यामोदैर्मालती । जायतेनया प्रीतिर्जातिः । आह च– जातिर्मनोज्ञा सुम-
ना राजपुत्री प्रियंवदा । मालती हृद्यगन्धा च वैदिका ( ? ) तैलभागि( वि )नी । सप्त मनोबुध्यन्तानीन्द्रियाणि लाति
सप्तला, सपति समवेति वा । नवा स्तुत्या मालास्या नवमालिका । माघे मासि भवं माघ्यम् । कुन्द्यति
कुन्दं, कुन्द इति माला । बध्नाति चित्तं बन्धूकः । बन्धुर्जीवानां बन्धुर्जावकः ॥ ७३ ॥</c>


<v>सहा कुमारी तरणिरम्लानस्तु महासहा ।
तत्र शोणे कुरवकस्तत्र पीते कुरण्टकः ॥ ७४ ॥</v>
<c>सहते परिमलं सहा ।
कुं भूमिष्ठान्मारयति कुमारी, कुत्सितो मारोस्या इति वा, जरां न यातीत्येके । तरत्यनया[ दुःखं ]तरणिः,
यच्चन्द्रनन्दनः– कुर्यकस्तरणिर्वल्ली कुमार्यलिकुलप्रिया । त्र्यर्थे सहा मुद्गपर्णी ववा( चा ) तरणी च ।
कुरण्टको हि म्लानिं न गच्छति तेनाम्लानः, वात्स्यायनोत एव कूर्चकस्थाने कुरण्टकमालाश्वेत्याह ।
वर्णपुष्पोपि । महतो विमर्दस्य सहा महासहा, आबन्तः, यन्माला– अम्लानस्तु कुरण्टकः । तत्राम्लाने,
कौ रूयतेर्च्यते कुरवकः । कौ रम्यते कुरण्टकः, कुरण्डकोपि । आह च– अविम्लानोऽपरिम्लानस्तथैवा-
म्लानकः स्मृतः । रक्तपुष्पः कुरवकः पीतपुष्पः कुरण्टकः । किंकिरातोसौ ॥ ७४ ॥</c>


<v>नीला झिण्टी द्वयोर्वाणा दासी चार्तगलश्च सा ।
सैरेयकस्तु झिण्टी स्यात्तस्मिन्कुरवकोरुणे ॥ ७५ ॥</v>
<c>या नीलपुष्पा
झिण्टी, शुष्का झिं रटतीति । वाणो हि द्विलिङ्‌गः, वण शब्दे । दस्यति क्षीयते दासी । आर्तः क्षीणो
गलत्यार्तगलः । सीरे भवा सैरेयाख्या झिण्टी– अरुणपुष्पा चेत्कुरवकोसौ ॥ ७५ ॥</c>


<v>पीता कुरण्टको झिण्टी तस्मिन्सहचरी द्वयोः ।
ओड्रपुष्पं जपा( वा० ) पुष्पं वज्रपुष्पं तिलस्य यत् ॥ ७६ ॥</v>
<c>सहचाराख्या झिण्टी
पीतपुष्पा चेत्कुरण्टकोसौ । आह च– सैरेयकः सहचरः सैरेयश्च सहाचरः । पीतो रक्तोथ नीलश्व
कुसुमैस्तं विभावयेत् । पीतः कुरण्टको ज्ञेयो रक्तः कुरवकः स्मृतः । नील आर्तगलो दासी वाण
ओदनपाक्यपि । ओड्रदेशोद्भवं पुष्पं, जपतीति जपा । वज्रमिव दारकं वज्रपुष्पम् ॥ ७६ ॥</c>


;p{0067}
<v>प्रतिहासशतप्रासचण्डातहयमारकाः ।
करवीरे करीरे तु क्रकरग्रन्थिलावुभौ ॥ ७७ ॥</v>
<c>प्रतीपो-
श्वघ्नत्वाद्धासो विकासोस्य प्रतिहासः । शतं बहूनि प्रासाः कुन्ता इव पुष्पाण्यस्य शतप्रासः, श्वेतश्चासौ ।
चण्डय( मत )ति तीक्ष्णत्वाच्चण्डातः, रक्तोसौ । करवीर इव मारकत्वात्कराः कर्तारो वीरा अत्रेति ।
आह च– शतकुन्तः श्वेतपुष्पः प्रतिहासोश्वरोहकः । द्वितीयो रक्तपुष्पस्तु चण्डातो लगुइस्तथा । चण्डा-
तको गुल्मकश्च प्रचण्डः करवीरकः । करिण ईरयति कण्टकैः करीरो मरुवृक्षः । क्रेति करोति क्रकरः,
तीक्ष्णत्वात् । आह च– करीर गूढपत्त्रं च शाकपत्त्रं मृदूफलम् । ग्रन्थिलं तीक्ष्णसारं च क्रकरं तीक्ष्ण-
कण्टकम् ॥ ७७ ॥</c>


<v>उन्मत्तः कितवो धूर्तो धर्तूरः काञ्चनाह्वयः ।
मातुलो मदनश्चास्यफले मातुलपुत्रकः ॥ ७८ ॥</v>
<c>उन्मत्त उन्मादकत्वात् । धूर्वति हिनस्ति धूर्तः, अत एव कितवः । धरति धातून्‌
धर्तूरः ( धस्तूरः ), धत्तुरमिति प्राच्याः । काञ्चनाह्वो भुक्तेस्मिन् हेमवर्णपृथ्वीदर्शनात् , यदिन्दुः–
संज्ञेयो हेमनामभिः । नास्ति तुलास्य मातुलः, अमानोनाः प्रतिषेधे । मदयति मदनः । आह च–
धर्तूरकः स्मृतो धूर्तो देविता कितवः शठः । उन्मत्तको मदनकस्तूरी चलतलस्तथा । यतो धन्वन्तरि-
र्मातुलं धत्तूरं मातुलपुत्रकं तत्फलमाह ॥ ७८ ॥</c>


<v>फलपूरो बीजपूरो रुचको मातुलुङ्गके ।
समीरणो मरुवकः प्रस्थपुष्पः फणिज्जकः ॥ ७९ ॥</v>
<c>रोचयति रुचकः । आह च– फलपूरो बीजपूरः
केसरी बीजपूरकः । बीजकः केसराम्ब्लश्च मातुलुङ्गस्तु पूरकः । अनेकार्थे– सौवर्चलं मातुलुङ्गं
शिला चन्दनपेषणी । ग्रीवाभरणकं चैषु चतुर्षु रुचकं स्मृतम् । समीरयत्यामोदं समीरणः । मरौ वाति
मरुवकः । प्रस्थे सानौ पुष्प्यति जाङ्गलत्वात्प्रस्थपुष्पः । खरत्वेन फणाभपत्त्रत्वाद्देश्यः फणिज्जकः ॥ ७९ ॥</c>


<v>जम्बीरोप्यथ पर्णासे कठिञ्जरकुठेरकौ ।
सितेर्जकोत्र पाठी तु चित्त्रको वह्निसंज्ञकः ॥ ८० ॥</v>
<c>जम्यते जम्बीरः, जम्भीरोपि । आह च– जम्बीरः खरपत्त्रश्च फणी चोक्तः फणिज्जकः । मरुतको
मरुवको मरुन्मरिचकस्तथा । पर्णान्यस्यति पर्णासः । कठिनं जरयति कठिञ्जरः । कुण्ठति कुठेरकः
कृष्णार्जकाख्यः । ( शुक्लः कुठेरोर्जकः ), अर्जयतीति । आह च– कुठेरकस्तु वैकुण्ठः क्षुद्रपत्त्रोर्जकः
सितः । ष( व )टपत्त्रः कुठेरोन्यः पर्णासो बिल्वगन्धकः । पाठोस्यातीति पाठी । चेतति चित् चितो
जन्तूंस्त्रायते चित्त्रकः, नानारूपो वा । वह्निपर्यायो दीपनत्वात् । आह च– चित्त्रको दहनो व्यालः
पाठीनो दारुणोग्निकः । ज्योतिष्को वल्लरी वह्निः पाठी पाली कुटः शिखी ॥ ८० ॥</c>


<v>अर्काह्ववसुकास्फोट( त )गणरूपविकीरणाः ।
मन्दारश्चार्कपर्णेत्र शुक्लेर्कप्रतापसौ ॥ ८१ ॥</v>
<c>अर्काह्वोर्कपर्यायी ।
वसत्यस्मिंस्तेजो वसुकः । आस्फुटत्यास्फोटः । गणा बहवः ( बहूनि ) रूपाण्यस्य गणरूपः । विकिरति
पुष्पाणि विकीरणः । मन्दानियर्ति मन्दारकः, मन्दा आरा अस्य वा । अर्काभानि पर्णान्यस्यार्कपर्णः ।
शुक्लार्कोलर्कः, अलति भूषयतीति । प्रतापं स्यति प्रतापसः, प्रकृष्टास्तापसा येन वा । आह च– अर्कः
सूर्याह्वयः पुष्पी विट्छूरश्च विकीरणः । जम्भलः क्षारपर्णः स्यादास्फोतो भास्करो रविः । राजार्को
वसुको व्यर्को मन्दारो गणरूपकः । एकाष्ठीलः सदापुष्पी स चालर्कः प्रतापसः ॥ ८१ ॥</c>


;p{0068}
<v>शिवमल्ली पाशुपत एकाष्ठीलो वुको वसुः ।
वन्दा वृक्षादनी वृक्षरुहा जीवन्तिकेत्यपि ॥ ८२ ॥</v>
<c>शिवप्रिया
मल्लिका शिवमल्ली, उक्तं च– वुकं बिल्वं सधत्तूरं सुमना पाटला तथा । पद्ममुत्पलगोसूर्यमष्टौ पुष्पाणि
शंकरे । पशुपतेरयं प्रियो वा पाशुपतः । एकोष्ठीलो मज्जास्त्यस्य । वाति वुकः, वक इति प्राच्याः ।
वस्ते छादयति वसुः । आह च– वसुर्वसुक इत्युक्तः शिवार्कः[ ड्कः ] शिवशेखरः । महा-
पाशुपतश्चैव सुव्रतः शिवमल्लिका । [ जन्मवृक्षमत्ति नाशयति वृक्षादनी । वृक्षे रोहति वृक्षरुहा, वृक्षरो-
हेति वनेचराः] । आह च– वन्दाकः स्याद्वृक्षरुहा शेखरी कामवृक्षकः । वृक्षादनी नटरुहा कामिन्यङ्‌-
घ्रिपरोहणी । त्र्यर्थे जीवन्ती गुडूची वृक्षरुहा शाकविशेषश्च ॥ ८२ ॥</c>


<v>वत्सादनी छिन्नरुहा गुडूची तन्त्रिकामृता ।
जीवन्तिका सोमवल्ली विशल्या मधुपर्ण्यपि ॥ ८३ ॥</v>
<c>वत्सानामदनं वत्सादनी ।
छिन्ना रोहति छिन्नरुहा । गुडति रक्षति गुडूची । तन्त्रयते धारयत्यायुस्तन्त्रिका । जीवयति जीवन्तिका ।
सोमवल्ल्यमृतत्वात् । मधूनि पर्णान्यस्या मधुपर्णी । आह च– गुडूच्यमृतवल्ली च छिन्ना छिन्नरुहामृता ।
छिन्नोद्भवामृतलता वरा वत्सादनी स्मृता । सैवोक्ता सोमवल्ली च कुण्डली चक्रलक्षणा । जीवन्ती
मधुपर्णी च तन्त्रिका देवनिर्मिता । त्र्यर्थे विशल्या लाङ्‌गली दन्ती गुडूची च ॥ ८३ ॥</c>


<v>मूर्वा देवी मधुरसा मोरटा तेजनी स्रवा ।
मधूलिका मधुश्रेणी गोकर्णी पीलुपर्ण्यपि ॥ ८४ ॥</v>
<c>मूर्वति बध्नाति
मूर्वा, अत एवास्या विकारो मौर्वी । मधुरो रसोस्या मधुरसा । मुरति संवेष्टयति मोरटा । तेजयत्यग्निं
तेजनी । स्रवति रसं स्रवा, स्रुवेत्येके । मधूलिका माधुर्यात् । मधुनः श्रेणी पङ्‌क्तिर्मधुश्रेणी । गोकर्णी
गोकर्णाभपत्त्रा, पाककर्णपर्णेति ( सू० ) ङीष् । पीलोरिव पर्णान्यस्याः पीलुपर्णी । आह च– मूर्वा मधु-
रसा देवी पृथुत्वक् पीलुपर्ण्यपि । रव( मधु )श्रेणी स्वादुरसा स्निग्धपर्णी च मोरटा । द्व्यर्थे तेजनी तेजोवती
मूर्वा च । आहेन्दुः– स्निग्धच्छदा मधश्रेणी पृथुत्वग्रसवाहिनी । रवश्रेणी मधुमती मुरुड्गी द्विजमे-
खला । आलोलनी योगवहा मोरटा च मधुस्रवा । सुयो[ खो ]षिता स्निग्धपर्णी गोकर्णी सा मधूलिका ।
पीलुपर्णी कर्मकरी प्रमथा मधुमतीति च ॥ ८४ ॥</c>


<v>पाठाम्बष्ठा विद्धकर्णी स्थापनी श्रेयसी रसा ।
एकाष्ठीला पापचेली प्राचीना वनतिक्तिका ॥ ८५ ॥</v>
<c>[ पठ्यते पाठा ] । विद्धौ कर्णौ यया विद्धकर्णी, शास्त्रे
श्रूयमाणत्वात् । स्थापनी वस्तिकर्मोपयोग्या । रस्यते रसा । पापचेली वृकीत्वात् । प्राचीभवा प्राचीना ।
वने तिक्तरसा वनतिक्ता । आह च– पाठाम्बष्ठाम्बष्ठकी च प्राचीना पापचेलिका । वृकतिक्ता वनेतिक्ता
पापिका स्थापकी वृकी । त्र्यर्थे रसा रास्ना सल्लकी पाठा च ॥ ८५ ॥</c>


<v>कटुः कटंभ( व )राशोकरोहिणी कटुरोहिणी ।
मत्स्यपित्ता कृष्णभेदां चक्राङ्‌गी शकुलादनी ॥ ८६ ॥</v>
<c>कटत्यावृणोति गलं कटंभरा ।
शोकहन्त्री रोहत्यगं वाशोकरोहिणी । मत्स्यपित्तास्वादा, मत्स्यानां पित्तं जीवितं वा । कृष्णो भेदश्छे-
दोस्याः कृष्णभेदा । शकुलानामदनं शकुलादनं शकुलादनी वा । आह च( निघण्टुः )– कटुका मत्स्य-
शकुला मत्स्यपित्ता च रोहिणी । कृष्ण भेदा चण्डरुहा रास्ना कटुकरोहिणी । अशोकरोहिणी तिक्ता
चक्राङ्गी शकुलादनी । कटुरोहिण्यरिष्टा च प्रोक्ता तिक्तकरोहिणी । द्व्यर्थे कटंभरा कट्वङ्‌गः कटुकी
च ॥ ८६ ॥</c>


;p{0069}
<v>आत्मगुप्ताजहाव्यङ्‌गा कण्डूरा प्रावृषायणी ।
ऋष्यप्रोक्ता शूकशिम्बिः कपिकच्छूश्च मर्कटी ॥ ८७ ॥</v>
<c>आत्मना गुप्ता स्पर्शाविषयत्वात् । न जहाति शूकानजहा । न विगताङ्‌गाव्यङ्गा कण्डूं
राति कण्डूरा । प्रावृषि भवा प्रावृषायणी । ऋष्यैर्मृगैः प्रोक्ता दर्शिता ऋष्यप्रोक्ता, ऋषिभिरप्रोक्ता हेय-
त्वादित्येके । शूकप्रधाना सकण्टका शिम्बिरस्याः शूकशिम्बिः । कपीन् कषति कपिकच्छूः । मर्कटी
कपिरोमफलत्वात् । आहेन्दुः– ऋष्यप्रोक्ता स्वयंगुप्ता कपिकच्छूश्च कण्डुरा । आत्मगुप्ता दुरालम्भा
जाङ्‌गलिर्दुरभिग्रहा । अव्यङ्‌गा वृषभी गुप्ता कण्डूरा शूकशिम्बिका । कपिरोमफला चैव समाना
प्रावृषायणी । ज्ञेया जाङ्गलिका सैव साजहा प्रावृषायणी ॥ ८७ ॥</c>


<v>चित्रोपचित्रा न्यग्रोधी द्रवन्ती शंवरी वृषा ।
प्रत्यक्श्रेणी सुतश्रेणी चण्डा मूषिकपर्ण्यपि ॥ ८८ ॥</v>
<c>चित्रानेकवर्णपत्रा । न्यग्रोहति
रुणद्धि वा बहुमूलत्वान्न्यग्रोधी । द्रवति द्रवन्ती । शं वृणोति शंवरी । वर्षति वृणोति वा वृषा । प्रतीची
श्रेण्यस्याः प्रत्यक्‌श्रेणी । सुतानां मूलानां श्रेण्यस्याः सुतश्रेणी । चण्ड्यते चण्डा । मूषिकपर्णी– आखु-
कर्णाभपत्त्रा । आह च ( निघण्टुः )– द्रवन्ती शंवरी चित्रा न्यग्रोधी मूषिकाह्वया । प्रत्यकश्रेणी वृषा
चण्डा पुत्रश्रेण्याखुपर्णिका । द्व्यर्थे– उपचित्रा दन्ती पृश्निपर्णी चेति, दन्त्यां द्रवन्तीभ्रान्त्या ग्रन्थकृदुप-
चित्रामाह ॥ ८८ ॥</c>


<v>अपामार्गः शैखरिको धामार्गवमुयूरकौ ।
प्रत्यक्पर्णी के( की )शपर्णी किणिही खरमञ्जरी ॥ ८९ ॥</v>
<c>अपकृष्टः( आ )समन्तान्मार्गोस्यापामार्गः, अधःशय्या( ल्या )ख्यत्वाद् । शिखरे भवः
शैखरिकः । अधमं मार्गं वाति धामार्गवः, धाम अर्जति वा । मयूरप्रतिकृतिर्मयूरकः । प्रत्यञ्चि
पर्णान्यस्याः प्रत्यक्पर्णी । केशपर्णी कपिलोमत्वात् , अत एव केशवल्लीत्येके । किणिनो जिहीते याति
किणिही, स्पर्शात्किणोत्पादनात् । आह च– अपामार्गस्तु शिखरी प्रत्यक्पुष्पी मयूरकः । अधःशय्याथ
किणिही दुर्ग्रहः खरमञ्जरी । स एवोक्तः शैखरिको मर्कटी दुरभिग्रहः । पत्त्रपुष्पी च शिखरः कूटो
मर्कटपिप्पली । द्व्यर्थे धामार्गवोपामार्गः कोशातकी च ॥ ८९ ॥</c>


<v>हञ्जिका ब्राह्मणी पद्मा भार्गी ब्राह्मणयष्टिका ।
अङ्गारवल्ली बालेयशाकवर्वरवर्धकाः ॥ ९० ॥</v>
<c>हन्ति रोगं हञ्जी । ब्राह्मणी पवित्र-
त्वात् । पद्मा पद्माभपुष्पा । भृज्जति भार्गी, भृगुजेत्येके, अत एव ब्राह्मी । अङ्‌गाराभा वल्ल्योस्या
अङ्‌गारवल्ली । बालेयशाको गर्दभभोग्यत्वात् । वृणोति वर्वरो वर्चश्च, वर्वराकृतिपत्त्रो वा । आह च–
भार्गी गर्दभशाकश्च पद्मा ब्राह्मणयष्टिका । अङ्गारवल्ली हञ्जी च वर्चो वर्वरकस्तथा । द्व्यर्थे ब्राह्मी स्पृक्का
भार्गी च । आहेन्दुः– ब्रह्मरीतिस्तथा स्पृक्का भार्गी च ब्राह्मणी मता ॥ ९० ॥</c>


<v>मञ्जिष्ठा विकसा जिङ्गी समङ्‌गा कालमेषि( शि )का ।
मण्डूकपर्णी भण्डीरी भण्डी योजनवल्ल्यपि ॥ ९१ ॥</v>
<c>मञ्जौ मनोज्ञे वर्णे तिष्ठति मञ्जिष्ठा,
अम्बाम्बगोभूमीति ( सू० ) षत्वम् । विकसति दूरं विकसा । जिङ्‌गति प्रसरति जिङ्‌गी । समन्ततोङ्‌गति सम-
ङ्‌गा । काले मिष्य( श्य )ते शब्द्यते कालमेषी( शी ) । भण्ड्यते भण्डीरी भण्डी च । योजनवल्ली दूरप्रसरा । आह च
( निघण्टुः )– मञ्जिष्ठा कालमेषी च समङ्गा विकसारुणा । मञ्जुका रक्तयष्टिश्च भण्डी योजनवल्ल्यपि । आ-
हेन्दुः– विकसा कालमेषी तु कालगोष्ठी च जिङ्गिका । रक्ता भण्डीरिका चेति– ॥ ९१ ॥</c>


;p{0070}
<v>यासो यवासो दुःस्पर्शो धन्वयासः कुनाशकः ।
रोदनी कच्छुरानन्ता समुद्रान्ता दुरालभा ॥ ९२ ॥</v>
<c>याति प्रसरति
यासः । यौति यवासः । दुःस्पर्शः कण्टकित्वात् । धन्वयासो मरुद्भवत्वात् । कुं नाशयति कण्टकित्वात्कु-
नाशः । रोदयति खेदयति रोदनी, चोदनीति सभ्याः । कच्छूं रोगं राति कच्छुरा । अनन्ता समुद्रान्ता
च दूरव्याप्तेः ।कृच्छ्रेण लभ्यते दृश्यते दुरालभा । आह च– यासो यवासकोनन्तो बालपत्त्रो विकण्टकः ।
चीरमूलः समुन्द्रातो दीर्घमूलो मरूद्भवः । धन्वयासो दुरालम्भा ताम्रमूली च कच्छुरा । दुरालभा च
दुःस्पर्शा यासो धन्वयवासकः ॥ ९२ ॥</c>


<v>पृश्निपर्णी पृथक्पर्णी चित्रपर्ण्यङ्घ्रिपर्णिका ।
क्रोष्टुविन्ना सिंहपुच्छी कलशिर्धावनिर्गुहा ॥ ९३ ॥</v>
<c>पृश्निश्चित्रगवीव पर्णान्यस्याः पृश्निपर्णी, सूक्ष्मपर्णा वा, यदाह
पृश्निरल्पतनो । अङ्घ्रेर्बुध्नादारभ्य पर्णान्यस्या अङ्घ्रिपर्णी । क्रोष्टुनिर्विन्ना दत्तेव, क्रोष्टुपु-
च्छीत्वात् । सिंहस्येव पुच्छमस्याः सिंहपुच्छी, लोकोक्त्या सिंहपुच्छकः । कलशिर्गर्गरी पृथुलत्वात् ।
धावति प्रसरति धावनिः । गूहति रसं गुहा । आह च– पृश्निपर्णी पृथक्‌पर्णी कलशिर्धावनी गुहा ।
शृगालविन्नाघृ( ङ्घ्रि )तिलापर्णी क्रोष्टुकपुच्छिका ॥ ९३ ॥</c>


<v>निदिग्धिका स्पृशी व्याघ्री बृहती कण्टकारिका ।
प्रचोदनी कुली क्षुद्रा दुःस्पर्शा राष्ट्रिकेत्यपि ॥ ९४ ॥</v>
<c>निदिह्यते निदिग्धिका । स्पृशति कण्टकै-
रुपतपति स्पृशी । व्याघ्री हिंस्रत्वात् । कण्टकबाहुल्यद् बृहती । कण्टकानियर्ति कण्टकारी । प्रचोदयति
कण्टकैः प्रेरयति प्रचोदनी । कोलति कुली । क्षुणात्त क्षुद्रा हिंस्रा, क्षुद्रवार्ताक्येकदेशो वा । राष्ट्रमस्त्यस्या
राष्ट्रिका । बृहती तु निदिग्धिकेति भागुरिवाक्याद् ग्रन्थकृद् भ्रान्तः, यतोनयोर्महान्भेदः । आह च–
कण्टकारी तु दुःस्पर्शा क्षुद्रा व्याघ्री निदिग्धिका । कण्टालिका कण्टकारी धावनी दःप्रधर्षिणीति ।
यथा– बृहती सिंह्यनाक्रान्ता वार्ताकी राष्ट्रिका कुली । विशदा स्थूलभण्टाकी महती तु महोटिका ।
भागुंरिर्हि द्वयोर्बृहतीत्वं मन्यते, यच्छाश्वतः– क्षुद्रायां क्षुद्रवार्ताक्यां बृहती छन्दसि क्वचित् । द्व्यर्थे
प्रचोदनी कण्टकारिका दुरालभा च ॥ ९४ ॥</c>


<v>नीली काला क्लीतकिका ग्रामीणा मधुपर्णिका ।
रञ्जनी श्रीफला तुत्था द्रोणी दोला च नीलिनी ॥ ९५ ॥</v>
<c>नीली काला च वर्णे, नीलात्प्राण्योषध्योर्ङीष्‌ ( वा० ) ।
क्लीतकं विनिमयोस्त्यस्याः क्लीतकिका । ग्रामे भवा ग्रामीणा । रञ्जयति नीलीकरोति रञ्जनी । श्रीफला
रम्यफला । तुद्यते तुत्था । द्रवत्यस्याः स्पर्शाज्जनो द्रोणी, तूणीत्येके । दोल्यते दोला, मेलेत्येके । नीलो-
स्त्यस्या नीलिनी । आह च– नीलिनी नीलिका काला ग्राम्या तूणी विशोधनी । तुत्था श्रीफलिका मेला
सारवाही च रञ्जनी । त्र्यर्थे मधुपर्णी गुडूची काश्मरी नीलिका चेति, द्व्यर्थे क्लीतकिका मधुयष्टी नीलिका
च ॥ ९५ ॥</c>


<v>अवल्गुजः सोमराजी सुवल्लिः सोमवल्लिका ।
कालमेषी कृष्णफला वाकुची पूतिफल्यपि ॥ ९६ ॥</v>
<c>अवल्गोररम्याज्जातोवलगुजः । सोमेनाह्नादनेन राजते सोमराजी । कालेन मिष्यते शब्द्यते
कालमेषी कृष्णफलत्वात् । वातं संकोचयतीति निर्वचनाद्वाकुची । पूतिः फलमस्याः पूतिफली, पाककर्णोति
( सू० ) ङीष्‌ । त्र्यर्थे कालमेषी मञ्जिष्ठा बृहती वाकुचिका च ॥ ९६ ॥</c>


;p{0071}
<v>कृष्णोपकुल्या वैदेही मागधी चपला कणा ।
ऊषणा पिप्पली शौण्डी कोलाथ करिपिप्पली ॥ ९७ ॥</v>
<c>कर्षति कृष्णा, श्यामलत्वाद्वा ।
उपकोलति संस्त्यायत्युपकुल्या । विदेहदेशे भवा वैदेही । मगधभवत्वान्मागधी । चपति चपला । कणाः
सन्त्यस्या कणा । ऊषत्यूषणा, ऊष रुजायाम् । उषणापि, उष दाहे, तीक्ष्णतण्डुलत्वात् । पिपर्ति
पिप्पली । शौण्डी शक्तत्वात् । कोला, कुल संस्त्याने । आह च– पिप्पली मागधी कृष्णा चपला तीक्ष्ण-
तण्डुला । उपकुल्या कणा श्यामा कोला शौण्डी तथोषणा । इन्दुश्च– पिप्पली तण्डुलफला वैदेही कृष्ण-
तण्डुला । करिपिप्पली बृहत्त्वाद् गजयोग्या वा ॥ ९७ ॥</c>


<v>कपिवल्ली कोलवली श्रेयसी वसिरः पुमान् ।
चव्यं तु चविका काकचिच्चीगुञ्जे तु कृष्णला ॥ ९८ ॥</v>
<c>कपिवल्ली मर्कटरोमत्वात् । एवं कोलवल्ली । वस्यते
छाद्यते रोमभिर्वसिरः । चव्यं, फलं चैतत् , चव्यते चव्यं च्यवते वा ।आह च– चविका कोलवल्ली तु चव्यं
चवनमेव च । तस्याः फलं विनिर्दिष्टं श्रेयसी हस्तिपिप्पली । चन्द्रनन्दनः सामान्येनाह चव्या कोला
च चविका श्रेयसी गजपिप्पली । चवना कोलवल्ली तु चव्यं कुञ्जरपिप्पली । त्र्यर्थे मर्कटवल्ली– अपामार्गो
हस्तिपिप्पली स्वयंगुप्ता चेति, तथा बसिरोपामार्गः समुद्रलवणं हस्तिपिप्पली चेति । काकवर्णा चिञ्ची
प्रान्तोस्याः काकचिञ्ची । गुञ्जति शिम्ब्यां गुञ्जा । कृष्णं प्रान्तं लाति कृष्णला । रक्तिकापि ॥ ९८ ॥</c>


<v>पलंकषा त्विक्षुगन्धा श्वदंष्ट्रा स्वादुकण्टकः ।
गोकण्टको गोक्षुरको बनशृङ्‌गाट इत्यपि ॥ ९९ ॥</v>
<c>पलं
मांसं कषति पलंकषा । इक्षोरिव गन्धोस्याः स्वादुकण्टकत्वादिक्षुगन्धा । शुनो दष्ट्रेव हिंस्रत्वाच्छ्वदंष्ट्रा ।
गवां कण्टको वेधको गोकण्टको गोक्षुरत्वात् । गौर्महीति तु युक्तं, अत एव वनशृङ्गाटो भूक्षुरश्चायम् ।
आह च– गोक्षुरः स्याद् गोक्षुरको भक्षकः स्वादुकण्टकः । गोकण्टको भक्षक[ ट ]कः षडङ्गः क्षुरकः
क्षुरः । गोकण्टो गोक्षुरः कण्टी षडङ्गस्त्रिकटस्त्रिकः । त्रिकण्टकः कण्टफलः श्वदंष्ट्रव्यालदंष्ट्रकः । त्र्यर्थे
पलंकषो लाक्षा गोक्षुरो गुग्गुलुश्च, तथा– इक्षुगन्धा विदारी कोकिलो गोक्षुरश्च ॥ ९९ ॥</c>


<v>विश्वा विषा प्रतिविषातिविषोपविषारुणा ।
शृङ्गी महौषधं चाथ क्षीरावी दुग्धिका समे ॥ १०० ॥</v>
<c>विशत्यन्तर्विश्वा ।
वेवेष्टि विषा । प्रतीपा विषस्य प्रतिविषा, अगदत्वात् । शृङ्गयुक्तत्वाच्छृङ्गी । आह च– अतिविषा
शुक्लकन्दा ज्ञेया विश्वा च भङ्गुरा । श्यामकन्दा प्रतिविषा शृङ्गी चोपविषा विषा[ तथा ] । महौषधं
तु विषं नातिविषा । त्र्यर्थे तु हि महौषधं ( विषं ) शुण्ठी लशुनं चेति विषा( ष )शब्दं बुद्धा भ्रान्तोयम् ।
क्षीरमवति क्षीरावी । दुग्धमस्त्यस्या दुग्धिका क्षीरकाकोलीयम् । आह च– द्वितीया क्षीरकाकोली क्षीर-
शुक्ला पयस्विनी । पयस्या [ वयस्था ] क्षीरमधुरा वीरा क्षीराविकारिका । अत्र क्षीरावी विकारिकेति च
ग्रन्थकृन्मन्यते, क्षीरेति विकारिकेति तु वैद्याः ॥ १०० ॥</c>


<v>शतमूली बहुसुताभीरुरिन्दीवरी वरा( री ) ।
ऋष्यप्रोक्ताभीरुपत्त्रीनारायण्यः शतावरी ॥ १०१ ॥</v>
<c>शतं बहूनि मूलान्यस्याः शतमूली । बहुधा
सुवति बहुसुता । अभीरुः स्थिरपत्त्रा रसायनत्वाद्वा । इन्दीवर्युत्पलपुष्पा । वृणोति वरा । ऋष्यैः प्रोक्ता-
श्रिता द्वीपिशत्रुत्वात् । नारायणी विष्णुजाता । शतेन वृणोति शतावरी । न हिनोत्यहेरुः, अभीरोरपभ्रं-
शोयं वा । हरमेखलो निघण्टौ दृष्टः, यदाह– सहस्रमूली सहस्रावरी– अहेरुरिति । आह च– शतवीर्या
शतपदी पीवरीन्दीवरी वरी । सहस्रवीर्याऽभीरुश्च तुङ्गिनी बहुपत्रिका । ऋष्यप्रोक्ता द्वीपिशत्रुर्दी[ र्द्वी ]-
पिका वरकण्टकः । मता पुरुषदन्ता च शतावर्यूर्ध्वकण्टकः ॥ १०१ ॥</c>


;p{0072}
<v>अहेरुरथ पीतद्रुकाली( ले )यकहरिद्रवः ।
दार्वो पचंपचा दारुहरिद्रा पर्जनीत्यपि ॥ १०२ ॥</v>
<c>कालयति दोषान्कालीयकः ।
हरिः पीतो द्रुः स्कन्धोस्य हरिद्रुः । दार्वी दारुहरिद्रा च पिण्डहरिद्रातोन्या । अत्यर्थं पचति पचंपचा ।
पिपर्ति रोगेभ्यः पर्जनी । आह च– हरिद्रा पीतिका पिण्डा रजनी रञ्जनी निशा । गौरी वर्णवती पीता
हरिता[ द्रा ] वरवर्णिनी । अन्या दारुहरिद्रापि हरिद्रुः पीतचन्दनम् । निर्दिष्टा वै कटकिनी स च काले-
यकः स्मृतः । कालीयको दारुनिशा दार्वीपीतद्रुपीतकाः । कटंकटेरी पर्जन्या पीतदारु पचंपचा
॥ १०२ ॥</c>


<v>वचोग्रगन्धा षड्ग्रन्था गोलोमी शतपर्विका ।
शुक्ला हैमवती वैद्यमातृसिंह्यौ तु वाशिका ॥ १०३ ॥</v>
<c>वक्त्यनया वचा, वाक्पाटवकृत् । षड् ग्रन्थयः पर्वाण्यस्याः षड्ग्रन्था । गोरिव लोमान्यस्या
लोमशत्वाद् गोलोमी । शुक्ला कृष्णा च द्वेधासौ, यदाह– वचोग्रगन्धा गोलोमी जटिलोग्रा च लोमशा ।
अन्या श्वेतवचा मेध्या षड्ग्रन्था हैमवत्यपि । त्र्यर्थे शतपर्वा दूर्वा वशा वचा च । वैद्यानां मातेव रोगजित्त्वात् ।
हिनस्ति रोगान् सिंही । उश्यते काम्यते वाशिका ॥ १०३ ॥</c>


<v>वृषोटरूषः सिंहास्यो वासको वाजिदन्तकः ।
आस्फोता गिरिकर्णी स्याद्विष्णुक्रान्तापराजिता ॥ १०४ ॥</v>
<c>वर्षति मधु वृषः । अटान् गच्छतो रूष-
त्यटरूषः । सिंहास्याकारपुष्पत्वात्सिंहास्यः । वाजिदन्ता इव केसराण्यस्य वाजिदन्तकः । आह च–
वासकः सिंहपर्णी च वृषो वासोथ सिंहिका । अटरूषः सिंहमुखी भिषङ्‌माताटरूषकः । आस्फुटत्या-
स्फोता । गिरि( रे )रश्मवत्कर्णिकास्य( स्या ) गिरिकर्णी । विष्णुनाक्रान्ता । अत एव रक्षाहेतुत्वान्न परा-
जिता । आह च– अश्वक्षुरा श्वेतपुष्पा श्वेता च गिरिकर्णिका । कटभी श्वेतसारा च श्वेताख्या चापरा-
जिता । द्व्यर्थे आस्फोता सारिवा गिरिकर्णिका च ॥ १०४ ॥</c>


<v>इक्षुगन्धा तु काण्डेक्षुकोकिलाक्षेक्षुरक्षुराः ।
शालेयः स्याच्छीतशिवश्छत्त्रा मधुरिका मिसिः ॥ १०५ ॥</v>
<c>इक्षोरिव गन्धास्याः, स्वाद्वीत्यर्थः । इक्षु-
सदृक्काण्डत्वात् ( काण्डेक्षुः ) । कोकिलस्येवाक्षीण्यस्य कोकिलाक्षः । इक्षुं रातीक्षुरः । स एव लोकोक्त्या
क्षुरः, पारुष्याद्वा । आह च– तथान्य इक्षुगन्धः स्यादिक्षुरः कोकिलाक्षकः । कामः[ सः ] काण्डेक्षुरु-
द्दिष्टः काकेक्षुर्वायसेक्षुकः । शालायां भवः शालेयः, गुप्तत्वात् , अत एव शालीनः । शीतः शिवश्च ।
( छत्त्रा ) छत्त्रातपत्रा । मस्यति परिणमति मिसिः । आह च– मिश्रेया तालपत्त्री च तालपर्णी मिसि-
स्तथा । शालेयः स च शालीनो नाम्ना शीतशिवो मतः ॥ १०५ ॥</c>


<v>मिश्रेयाप्यथ सीहुण्डो वज्रः स्नुक्‌ स्त्री स्नुही गुडा ।
समन्तदुग्धाथो वेल्लममोघा चित्रतण्डुला ॥ १०६ ॥</v>
<c>सीहुण्डः सिंहतुण्डापभ्रंशः, यन्मे-
खलाकुलिशतरू सीहुण्डौ । वज्रो भेदकत्वात् । स्नौ( स्नुह्य )ति क्षीरं स्नुक् स्नुही च, स्नुहेति वैद्याः ।
गुडा वृत्तत्वात् , गुहेत्यपपाठः, यच्छाश्वतः– गुडौ गोलेक्षुविकृती स्नुही गुडिकयोर्गुडा । सुधापि ।
आह च– स्नुक्‌ सुधा च महावृक्षो गुडा निस्त्रिंशपत्त्रकः । समन्तदुग्धा गण्डीरा सीहुण्डो वज्रकण्टकः ।
वज्रद्रुः स्नुक् स्नुहीत्येके पेठुः । वेल्लति वेल्लम् ॥ १०६ ॥</c>


<v>तण्डुलश्च कृमिघ्नश्च विडङ्गं पुंनपुंसकम् ।
व–ब–ला वाट्यालको घण्टारवा तु शणपुष्पिका ॥ १०७ ॥</v>
<c>बिलति भिनत्ति विडङ्‌गं विलङ्‌गति वा ।
आह च– विडङ्‌गा जन्तुहन्त्री च कृमिघ्नी चित्रतण्डुला । तण्डुलः कृमिहामोघा केश[ केस ]ला मृगगा-
मिनी । वलन्त्यनया वला, बलकृद्वा । वटति वाट्यालकः । चन्द्रनन्दनो बला भद्रौदनी हृद्या तथा वाट्या-
लक इत्याह । घण्टेवारौति घण्टारवा । शणस्येव पुष्पाण्यस्याः शणपुष्पी, पाककर्णपर्णेति ( सू० ) ङीष्‌ ।
आह च– शणपुष्पी बृहत्पुष्पी स चोक्तः शणघण्टकः ॥ १०७ ॥</c>


;p{0073}
<v>मृद्वीका गोस्तनी द्राक्षा स्वाद्वी मधुरसेति च ।
सर्वानुभूतिः सरला त्रिपुटा त्रिवृता त्रिवृत् ॥ १०८ ॥</v>
<c>मृद्वीका सौकुमार्यात् । गोस्तनाभा
गोस्तनीति विशेषोपि सामान्यवृत्तिः । द्राति सरसत्वाद् द्राक्षा । आह च– द्राक्षा चारुफला कृष्णा पियाला
कालमेषिका । स्वाद्वी गुडा मधुरसा मृद्वीका गोस्तनी स्मृता । हारहूरा च । सर्वा अनुभूतयोस्याः सर्वा-
नुभूतिः, नानारसेत्यर्थः । सरति सरला विरोचनीत्वात् , सरडेत्येके । त्रयः पुटाश्छादका अस्यास्त्रिपुटा,
त्रिपुटी च, त्र्यस्रेत्येके । त्रिभिर्व्रियते त्रिभिर्वर्त्यते छाद्यते वा त्रिवृता त्रिवत् , त्रिपुटात्वाद्वा ॥ १०८ ॥</c>


<v>त्रिभण्डी रोचनी श्यामापालिन्द्यौ तु सुषेणिका ।
काला मसूरविदलार्धचन्द्रा कालमेषिका ॥ १०९ ॥</v>
<c>त्रिभिर्भण्ड्यत उद्घाट्यते त्रिभण्डी । रोचनी रुचिकर्त्री, रेचनीत्येके । शुक्लेयं, कृष्णामाह । पालयति पा-
लिन्दी । सुषिणोति सुषेणी । आह च– श्यामा त्रिवृन्मालविका मसूरविदला च सा । कालार्धचन्द्रा पा-
लिन्दी सुषेणी कालमेष्यपि । शुक्ला चापि त्रिभण्डीस्यात्काकाक्षी सरला त्रिवृत् । सर्वानुभूतिस्त्रिपुटा त्र्यस्रा
कूटरबृंहिणी । आम्भसी रेचनी चैव कण्ठविक्षोभणी तथा ॥ १०९ ॥</c>


<v>मधुकं क्लीतकं यष्टीमधुकं मधुयष्टिका ।
विदारी क्षीरशुक्लेक्षुगन्धा कोष्ट्री तु या सिता ॥ ११० ॥</v>
<c>यष्टीरूपं मधुकं यष्टीमधुकम् ।
एकदेशान्मधुकम् । क्लीबत्वं तकति प्रतिहन्ति वृष्यत्वात्क्लीतकं, क्लीतसंझं वा । आह च– मधुयष्टी च यष्टी
च यष्टीमधु मधुस्रवा । यष्टीमधूकं मधुकं यष्ट्याह्वं मधुयष्टिका । तल्लक्षणं क्लीतकं च– इति । विदार्य भक्ष्यते
विदारी । क्षीरेण शुक्ला । इक्षुगन्धा माधुर्यात् , क्षीरविदारीयं कृष्णो भूकूष्माण्डोयं वा [ प्राक्षु देशेषु ] । शुक्लो भूकू-
ष्माण्डः सृगाली, रसं सृजतीति, क्रोष्ट्री तु लक्षणया । आह च– विदारिका मता शुक्ला स्वादुकन्दा शृगालिका ।
ऋष्यगन्धा विदारी च ऋष्यवल्ली विदारिका । त्र्यर्थे– इक्षुगन्धा विदारी कोकिलाक्षको गोक्षुरश्च ॥ ११० ॥</c>


<v>अन्या क्षीरविदारी स्यान्महाश्वेतर्ष्य( र्क्ष )गन्धिका ।
लाङ्गली शारदी तोयपिप्पली शकुलादनी ॥ १११ ॥</v>
<c>ऋ-
ष्यान्गन्धयत्यर्दयति ऋष्यगन्धा । आह च– अन्या क्षीरविदारी स्यादिक्षुगन्धेक्षुवल्ल्यपि । क्षीरवल्ली
क्षीरकन्दा क्षीरशुक्ला पयस्विनी । त्र्यर्थे महाश्वेता नीलस्यन्दा यवशर्करा क्षीरविदारी च, तथा ऋष्यगन्धा
मूलकं रक्तालुकं क्षीरविदारी च, तथा क्षीरशुक्ला क्षीरविदारी क्षीरकाकोली नीलस्यन्दा च । लाङ्‌गली
हलाकारा । शकुलादनी मत्स्यभक्षणात् । आह च– जलपिप्पल्यभिहिता शारदी तोयपिप्पली । मत्स्या-
दनी मत्स्यगन्धा लाङ्गली शकुलादनी ॥ १११ ॥</c>


<v>खराश्वा कारवी दीप्यो मयूरो लोचमस्तकः ।
गोपी श्यामा शारिवा स्याच्चन्दनोत्पलशारिवा ॥ ११२ ॥</v>
<c>खरमश्नुते खराश्वा । कारोरियं कारवी कर्मण्येत्यर्थः ।
दीप्योग्निदीपनः । मीनात्यग्निमान्द्यं मयूरः । लोच्यते लुच्यते वा मस्तकोस्य वर्वराकारत्वाल्लोचमस्तकः,
लोचमर्कट इत्येके । आह च– अजमोदा वस्तमोदा दीप्यको लोचमस्तकः । खराश्वा कारवी वल्ली मोचा
हस्तिमयूरकः । त्र्यर्थे मयूरकोपामार्गोजमोदा तुत्थकश्च । गोपायति गोपी । ( श्यामा )श्यामवर्णा । यच्छा-
श्वतः– शारिवायां निशि श्यामा श्यामौ च हरितासितौ । शीर्यन्तेनया दोषाः शारिवा । चन्दनाह्ला-
दनत्वात् , अनन्तेत्येके । उत्पलाभपत्त्रोत्पलशारिवा । आहुश्च– शारिवा फणिजिह्वा च गोप्यास्फोता च
चन्दना ॥ ११२ ॥</c>


;p{0074}
<v>योग्यमृद्धिः सिद्धिलक्ष्म्यौ वृद्धेरप्याह्वया इमे ।
कदली वारणवुसा रम्भा मोचांशुमत्फला ॥ ११३ ॥</v>
<c>योजनीयं योगे साधु वा योग्यम् । ऋध्नोति ऋद्धिः । वृद्धेरोषधिविशेषस्यापि योग्या-
दीनि नामानि । आह च– ऋद्धिर्वृद्धिः सुखं सिद्धी रथाङ्ग मङ्गलं वसु । ऋद्धिपुष्टा[ सृष्टा ] युगं
योग्यं लक्ष्मीः सर्वजनप्रिया । केन वायुना दल्यते कदली । वारणानां वुसो घासः, वारणवि( वु )षेत्येके । रभ-
तेस्या रम्भा । मुञ्चति रसं मोचा । अंशुमानिव फलान्यस्या अंशुमत्फला, भानुफलाख्या ॥ ११३ ॥</c>


<v>काष्ठीला मुद्गपर्णी तु काकमुद्गा सहेत्यपि ।
वार्ताकी हिङ्गुली सिंही भण्टाकी दुष्प्रधर्षिणी ॥ ११४ ॥</v>
<c>ईषदष्ठील-
मस्याः काष्ठीला, कार्ष्णी[ ष्ठी ]रस इत्येके । आह च ( धन्वन्तरिः )– कदली सुकुमारा च रम्भा भानु-
फला मता । कार्ष्णी[ ष्ठी ]रसश्च निःसारा मोचा हस्तिवि( वु )षा तथा । सहा क्षुद्रा, सहाख्यात्र । त्र्यर्थे हि-
सहा मुद्गपर्णी बला नाकुली च, यतो महासहा माषपर्ण्युच्यते । वार्ताकं देश्याम् । भण्टाकी कण्टकार्या
अन्येयमित्ययं मन्यते, वैद्यास्त्वभिन्ना प्राहुः, यदाह– हिङ्गुली बृहतीति च ॥ ११४ ॥</c>


<v>नाकुली सुरसा नाग( रास्ना )सुगन्धा गन्धनाकुली ।
नकुलेष्टा भुजंगाक्षी छत्त्राकी सुवहा च सा ॥ ११५ ॥</v>
<c>नकुलानां
प्रिया नाकुली । नागसुगन्धा सर्पसुगन्धत्वात् । छत्त्राकी छत्त्राभपर्णा । सुष्ठु वहत्यामोदं सुवहा । अर्धेन
रास्नार्धेन सर्पाक्षीति गौडाः, वैद्यास्तु नाकुलीगन्धनाकुल्यौ विदारीक्षीरविदारीवद् भिन्ने मन्यन्ते ।
आह च– नाकुली सर्पगन्धा च सुगन्धा भोगिगन्धिका । सैव सर्पसुगन्धेति– । तथा– अन्या महासु-
गन्धा च सुवहा गन्धनाकुली । सर्पाक्षी नकुलेष्टा च छत्त्राकी विषमर्दनी ॥ ११५ ॥</c>


<v>विदारिगन्धांशुमती शा( सा )लपर्णी स्थिरा ध्रुवा ।
तुण्डिकेरी समुद्रान्ता कर्पासी बदरेति च ॥ ११६ ॥</v>
<c>विदार्या गन्धोस्या
विदारिगन्धा । अंशवः सन्त्यस्या अंशुमती दीर्घमूलत्वात् । शालस्येव पर्णान्यस्याः शालपर्णी । आह
च– शालपर्णी स्थिरा सौम्या त्रिपर्ण्यतिगुहा ध्रुवा । विदारिगन्धांशुमती दीर्घमूला च पीतनी । तुण्डि-
कान् गन्धादीनीरयति कण्टकित्वात्तुण्डिकेरी । समुद्रः कण्टकैः कृतरक्षोन्तोस्याः समुद्रान्ता, दूरप्रसरत्वाद्वा ।
कल्पते कर्पासी । बदराणीव फलानि सन्त्यस्या बदरा, यन्माला– कर्पासो बदरः प्रोको बादरः पिच-
वश्च ह । द्व्यर्थे तुण्डिकेरी चिञ्चा कर्पासी च, त्र्यर्थे समुद्रान्ता कर्पासी यवासकः स्पृक्का च ॥ ११६ ॥</c>


<v>भारद्वाजी तु सा वन्या शृङ्गी तु वृ–ऋ–षभो वृषः ।
गाङ्गेरुकी नागबला झषा ह्रस्वा गवेधुका ॥ ११७ ॥</v>
<c>वने
भवा वन्या । सा कर्पासी । ( भारद्वाजी ) भरद्वाजसृष्टेत्यागमः । भद्रापि । शृङ्गाणि सन्त्यस्य शृङ्‌गी ।
अत एव वृषाख्यः । आह च– ऋषभो धूर्वहो वी[ धी ]रो मातृको वृषभो वृषः । वितानी ककुदिन्द्राक्षो
बन्धुरो गोपतिः स्मृतः । गाङ्गमीरयति पवित्रत्वात् गाङ्गेरुकी । नागानां बलकृन्नागवला । झषति
हिनस्ति गन्धेन झषा । गवि जले– इन्द्धे ( एधते ) गवेधुका । आह च– गाङ्गेरुकी नागबला खरगन्ध-
निका झषा । विश्वदेवा तथारिष्टा ख[ च ]ण्डा ह्रस्वा गवेधुका । ११७ ॥</c>


<v>धामार्गवो घोषकः स्यान्महाजाली स पीतकः ।
ज्यौत्स्नी पटोलिका जाली नादेयी भूमिजम्बुका ॥ ११८ ॥</v>
<c>धामार्जति धामार्गकः । घो-
षति शब्दायते घोषकः । स धामार्गवः पोतपुष्पो महाजाली, जालं वितानः । आह च– धामार्गवः
कोशफलो राजकोशातकी फला । कर्कोटकी पीतपुष्पा महाजाली तथोच्यते । ज्यौत्स्नी रात्रौ भासनात् ।
पष्टति विस्तीर्यते पटोली । जाली सविताना । ऐरावतो नागरङ्‌गो नादेयी भूमिजम्बुकेत्युक्त्वापि भ्रान्त्या-
त्रोक्ता ॥ ११८ ॥</c>


;p{0075}
<v>स्याल्लाङ्‌लिक्यग्निशिखा काकाङ्गी काकनासिका ।
गोधापदी तु सुवहा मुसली तालमूलिका ॥ ११९ ॥</v>
<c>लाङ्‌गलवद् भेदनाल्लाङ्‌गली । अग्निशिखा स्प्रष्टुमशक्यत्वात् , अग्निमुखीत्येके । आह
च– कलिकारी तु फलिनी विशल्या गर्भपातनी । लाङ्गल्यग्निमुखी सौरी दीप्तानन्तेन्द्रपुष्प्यपि । द्व्यर्थे–
आनिमुखी भल्लातकी लाङ्‌गली च । काकस्येवाङ्‌गं नासारूपं फलमस्याः काकाङ्‌गी, काकजङ्घेत्येके ।
आह च– काकनासा ध्वाङ्क्षनासा काकतुण्डफला च सा । गोधाया इव पदान्यस्या गोधापदी, कुम्भ-
पद्यादिः ( सू० ) । हंसपदी च । मुष्णा( स्य )ति खण्डयति दोषान्मुसली ।द्व्यर्थे तालपत्त्री मुसली
मिश्रेया च ॥ ११९ ॥</c>


<v>अजशृङ्गी विषाणी स्याद् गोजिह्वादार्विके समे ।
ताम्बूलवल्ली ताम्बूली नागवल्ल्यप्यथ द्विजा ॥ १२० ॥</v>
<c>अजस्येव शृङ्‌गाण्यस्या अजशृङ्‌गी, कर्कटशृङ्गीत्यर्थः । विषाणी शृङ्गीत्वात् ।
आह च– शृङ्गी कर्कटशृङ्गी च कुरङ्गी कर्कटाह्वया । कुलीरशृङ्गी वक्रा च महाप्येषा नताङ्ग्यपि ।
गोजिह्वाभपत्त्रा । दारयति रोगान् दार्वी, ओषधिविशेषः । नागवल्ली फणिलता पातालानीतत्वात् ।
द्विर्जायते द्विजा ॥ १२० ॥</c>


<v>हरेणू रेणुका कौन्ती कपिला भस्मगन्धिनी ।
एला–ल–वालुकमैलेयं सुगन्धि हरिवालुकम् ॥ १२१ ॥</v>
<c>हरति हरेणुः । रेणुका भस्मयोगात् । कुन्त्या दुर्वाससा दत्ता कौन्ती । भस्म-
ना धूल्या गन्धयति भस्मगन्धिनी । आह च– रेणुका राजपुत्री च नन्दिनी कपिला द्विजा । भस्मगर्भा
पाण्डुफला भस्मगन्धा हरेणुका । गन्धद्रव्यं चैतत् । एला–ल–वद्वलति– एला–ल–वालुकम् । हरि पिङ्‌गं वालुकं
हरिवालुकम् । त्र्यर्थे सुरभिः सल्लकी सुरा– एलावालुका च ॥ १२१ ॥</c>


<v>वालुकं चाथ पालङ्क्यां मुकुन्दः कुन्दकुन्दुरू ।
वालं ह्रीवेरबर्हिष्ठोदीच्यं केशाम्बुनाम च ॥ १२२ ॥</v>
<c>पाल्यते पालङ्‌क्या । मुखात्कुन्द
इव मुकुन्दः, मुञ्चति रसं वा । कुन्द्यति कुन्दुरुः । आह च– कुन्दुरुः स्यात्कुन्दुरुकः कुन्दश्चासौ विड[ दि ]-
ङ्‌क्ष्यपि । मुकुन्दस्तीक्ष्णगन्धश्च पालिन्दो( लङ्‌क्यो )भीषणो बली । वलते वालम् । जिह्रेति च ह्रीवेरम् । यर्हते
वर्धते बर्हिष्ठम् । उदीचीभवमुदीच्यम् । केशपर्यायं वालत्वात् । अम्बुनाम तृङ्घ्नत्वात् । आह च–
वालकं वारि तोयं च ह्रीवेरं जलमम्बु च । केशं वज्रमुदीच्यं च पिङ्गमावपनं कचम् ॥ १२२ ॥</c>


<v>कालानुसार्यवृद्धाश्मपुष्पशीतशिवानि तु ।
शैलेयं तालपर्णी तु दैत्या गन्धकुटी मुरा ॥ १२३ ॥</v>
<c>काल-
मनुसरति शीतोष्णाभ्यां कालानुसार्यम् । वृद्धं कालस्थायि । अश्मनः पुष्पं, अश्मानं पुष्णाति वा, तदूर्ध्व-
जत्वात् । शीतत्वेन शिवं शीतशिवम् । द्व्यर्थे शीतशिवं सैन्धवं मिश्रेया चेत्याहुः । तानि तु शैलेयं, शि-
लायां भवं शैलेयम् । आह च– शैलेयं पलितं वृद्धं जीर्णं कालानुसार्यकम् । स्थविरं च शिलादर्द्रु शिला-
पुष्पं शिलाभवम् । दैत्या मुराख्यदैत्यनामत्वात् । ( मुरा ) मुर संवेष्टने । आह च– मुरा गन्धवती दैत्या
गन्धाढ्या गन्धमालिनी । सुरभिः श्रुतगन्धा च कुटी गन्धकुटी स्मृता ॥ १२३ ॥</c>


<v>गन्धिनी गजभक्ष्या तु सुवहा सुरभी रसा ।
महेरणा कुन्दुरुकी सल्लकी ह्रादिनीति च ॥ १२४ ॥</v>
<c>गजैर्भक्ष्यते गजभक्ष्या ।
सुष्ठु वहति स्रवति सुवहा, सुस्रवेति वैद्याः । महदीरणमस्या महेरणा । सत्कृत्य लक्यते स्वाद्यते गजैः
सल्लकी [ शल्लकी ] । ह्रादोस्त्यस्या ह्रादिनी । आह च– सल्लकी शल्लकी ह्रादा सुरभिः सुस्रवा रसा । अश्वमूत्री
कुन्दुरुकी गजभक्ष्या महेरणा ॥ १२४ ॥</c>


;p{0076}
<v>अग्निज्वालासुभिक्षे तु धातुकी धातुपुष्पिका ।
पृथ्वीका चन्द्रवालैला निष्कुटिर्बहुलाथ सा ॥ १२५ ॥</v>
<c>अग्नेर्ज्वालेव रक्ता, मद्यपावनीत्वाद्वा । सुभिक्षा सुलभा । धातु-
रक्ता धातुकी, धातुपुष्पीत्वात् । आह च– धातुकी ताम्रपुष्पी च कुञ्जरा मद्यपाक्नी । पर्वतीया सुभिक्षा
च वह्निपुष्पा च शब्दिता । पृथ्वीका बहुफला पत्त्रैलात्वाद्वा । एवं बहुला । चन्द्रस्य कर्पूरस्य बाला
पुत्रीव चमत्कारात् । एलयति मुखदौर्गन्ध्यमित्येला । निष्क्रान्ता कुटेः कोशान्निष्कुटिः । आह च– पत्त्रेला
बृहदेला च त्रिदिवा त्रिदिवोद्भवा । स्थूलैला त्वक्सुगन्धा च पृथ्वीका चन्द्रकन्यका । त्रिपुटे( टी )तीन्दुः । त्र्यर्थे
पृथ्वीका हिङ्‌गुपत्त्रिकोपकुञ्चिका सूक्ष्मैला चेत्याहुः । द्व्यर्थे तु त्रिपुटा त्रिवृत्सूक्ष्मैला चेति लक्ष्याच्चाग्रेत्र
विनिश्चयः ॥ १२५ ॥</c>


<v>सूक्ष्मोपकुञ्चिका तुत्था कोरङ्‌गी त्रिपुटा त्रुटिः ।
व्याधिः कुष्ठं पारिभ( भा )व्यं वाप्यं पाकलमुत्पलम् ॥ १२६ ॥</v>
<c>सा– एला सूक्ष्मा, उपकुञ्चयत्युपकुञ्चिका । तुत्था चाल्पत्वात् । कुरति शब्दायते
कोरङ्गी । त्रिपुटा त्र्यश्रिः । त्रुट्यति त्रुटिः, सूक्ष्मत्वाद्वा । आह च– सूक्ष्मैला द्रामि[ वि ]डी तुत्था
कोरङ्गी बहुला त्रुटिः । एला कपोतवर्णा च चन्द्रबाला च निष्कुटिः । द्व्यर्ये त्रिपुटा त्रिवृत्सूक्ष्मैला च ।
व्याधिपर्यायं कुष्ठत्वात् । कौ तिष्ठति कुष्ठम् , अम्बाम्बगोभूमीति ( सू० ) षत्वं, कुष्णाति रोगान्वा ।
पारिषु तोयाशयेषु भवति पारिभव्यं, भव्यगेयेति ( सू० ) साधुः । वाप्यां भवं वाप्यम् , व्याप्यमित्यके ।
पाकलं व्याधित्वात् , पाकं लाति वा । उत्पलं दाहहृत्त्वादुत्पलपुष्पत्वाद्वा । आह च– कुष्ठो रोगो गदो
व्याधिरुत्पलं पाकलं रुजा । वाप्यं वानीरजं रामं कौवीरं पारिभव्यकम् ॥ १२६ ॥</c>


<v>शंखिनी चोरपुष्पी स्यात्केशिन्यथ वितुन्नकः ।
झटामलाज्झटा ताली शिवा तामलकीति च ॥ १२७ ॥
<c>शंखिनी शौक्ल्यात् । चोर–
पुष्पी धनहरीत्वात् , रात्रौ विकाशाद्वा । केशाः सन्त्यस्याः केशिनी । चन्द्रनन्दनोत्र– चण्डा धनहरी
चौरी चोरपुष्पा च तस्करी । तथा निशाचरी च स्यात्केशिनी ग्रन्थिकेयपि । वितुद्यते वितुन्नकः । झटः
संघातोस्या झटा । आमला– आमलकीत्वात् । अज्झटाश्चर्यकारिसंघाता, अद् आश्चर्येद्भुतवत् । ताड-
यति मलांस्ताडी( ली ) । आमलकीत्वाच्छिवा । ताम्यति तामलकी । आह च– तामलक्युत्तमा ताली
तमलं( कं ) तु पुलाकिनी । वितुन्नकस्त्वज्झटा च झटा चामलकीति च ॥ १२७ ॥</c>


<v>प्रपौण्डरीकं पुण्डर्यमथ तुन्नः कुवेरकः ।
तुणिः कच्छः कान्तलको नन्दिवृक्षोथ राक्षसी ॥ १२८ ॥</v>
<c>प्रकर्षेण पुण्डरीकस्येदं
दाहहृत्त्वात्प्रपौण्डरीकम् । अस्यैकदेशानुकाराल्लोके पुण्डर्यम् । आह च– प्रपौण्डरीकं चक्षुष्यं पौण्डर्यं
पुण्डरीयकम् । स्थलपद्ममिति गौडाः । तुद्यते तुन्नः । कुवेरः कुत्सितदेहः । अत एव तुणिस्थाने कुर्णि
पेठुः । कच्छ्य( च्य )ते कच्छः । आह च– तुणिस्तुन्नक आपीतस्तुणिकः कच्छकस्तथा । कुवेरकः का-
न्तलको नन्दिवृक्षोथ नन्दकः । अश्वत्थाकारोयम् ॥ १२८ ॥</c>


<v>चण्डा धनहरी क्षेमदुष्पु( ष्प )त्रगणहासकाः ।
व्यालायुधं व्याघ्रनखं करजं चक्रकारकम् ॥ १२९ ॥</v>
<c>रक्ष्यतेस्या राक्षसी । क्षियति वसत्यस्मि-
न्गन्धः क्षेमकः । दुष्पुत्रश्चोरकत्वात् । गणं हासयति गणहासकः कोहनत्वात् । आह च– चोरकः शङ्-
कितश्चण्डा दुष्पुत्रः क्षेमको रिपुः । गणहासः कोहनकः कितवः फलको( चो )रकः । गन्धद्रव्यं चैतत् । व्याडा-
युधं नखत्वात् । चक्रमेलं धूपद्रव्यैः करोति चक्रकारकम् ॥ १२९ ॥</c>


<v>सु( शु )षिरा विद्रुमलता कपोताङ्‌घ्रिर्नटी नली ।
धमन्यञ्जनकेशी च हनुर्हट्टविलासिनी ॥ १३० ॥</v>
<c>नखीयं, विद्रुमलताभा । कपोताङ्-
घ्रिर्नलिकात्वात् । नटति वायुना नर्तकीत्वान्नटी । धमनी शौषिर्यात् । अञ्जनाभकेशा ( अञ्जनकेशी ) ।
आह च– नलिका विद्रुमलता कपोतचरणा नली । शुषिरा धमनी शून्या निर्मथ्या नर्तकी नटी । हन्ति
हनुस्तीक्ष्णाग्रत्वात् । हट्टे विलसति हट्टविलासिनी वेश्येव वा ॥ १३० ॥</c>


;p{0077}
<v>शुक्तिः शंखः खुरः कोलदलं नखमथाढकी ।
काक्षी मृत्स्ना तुवरिका मृतालकसुराष्ट्रजे ॥ १३१ ॥</v>
<c>शुक्त्याकृतिः । अत एव शंखः ।
खुरति विलिखति खुरः, प्राणिशफत्वाद्वा । कोलदलं बदरीपत्त्राख्ययेन्दुनोक्तम्‌ । न खनति नखम्‌ ।
आह च– नखः कररुहः शिल्पी करजोथ खुरः शफः । शुक्तिः शंखः ख[ च ]लः कोशी[ ली ] हनु-
र्नागहनुः सहः । आढकीसंज्ञा धानाख्या तुवरीत्वात् , तुवरो हि कषायो रसः । कषति काक्षी । प्रशस्ता
मृद् मृत्स्ना, सस्नौप्रशंसायाम् ( सू० ) । म्रियतेनेन हेम मृतालकम् । सुराष्ट्रदेशे जातम् । आह च– सौ-
राष्ट्री च मृतासङ्गः काक्षी कामी सुराष्ट्रजा । अजिता तुवरी स्तुत्या मृत्स्ना मृत्या( त्सा ) मृतालकम्
॥ १३१ ॥</c>


<v>कुटन्नटं दाशपुरं वानेयं परिपेलवम् ।
प्लवगोपुरगोनर्दकैवर्तीमुस्तकानि च ॥ १३२ ॥</v>
<c>कुटन्ती नटति, कुटन्नटापि । दशपुरे भवं दाशपुरं, दाशान्पिपर्ति वा, कैवर्तीमुस्तत्वात् । वने
जातं वानेयं, नद्यादिभ्योढक् ( सू० ) । प्लवते लघुत्वात्प्लवः । गाः पिपर्ति गोपुरम् । अत एव गोनर्दम् ।
आह च– परिपेलवं प्लवं वन्यं गोपुरं स्यात्कुटन्नटम् । सितपुष्पं दाशपुरं गोनर्दं जीर्णबुध्नकम् ॥ १३२ ॥</c>


<v>ग्रन्थिपर्णं शुकवर्हं पुष्पं स्थौणेयकुक्कुरे ।
मरुन्माला तु पिशुना स्पृक्का देवी लता लघुः ॥ १३३ ॥</v>
<c>ग्रन्थिप्रधानानि पर्णान्यस्य ग्रन्थिपर्णं, ग्रन्थीन्वा पिपर्ति ग्रन्थिमत्त्वात् । शुकस्येव बर्हाणि पर्णान्यस्य शुक-
बर्हं, शुकं बर्हमिति पदैकदेशत्वाद्वा द्वे संज्ञे । पुष्प्यति पुष्पं विकचाख्यम् । स्थूणाया इदं रूपेण स्थौणे-
यम् ।कुक्कुरं श्वाकृति । आह च– स्थौणेयकं वह्निचूडं शुकगुच्छं शुकच्छदम् । विकचं शुकबर्हं च हरितं
शीर्णलोमकम् । मरुन्माले मारुस्तस्रगाख्ये द्वे संज्ञे एते, अयं तु तुशब्दादेकां मन्यते, मरुत्सहिता माला
वा । पिशुना गन्धसूचनात् । स्पृशति गन्धैः स्पृक्का । देवो देवपुत्रीत्वात् ॥ १३३ ॥</c>


<v>समुद्रान्ता वधूः कोटिवर्षा लङ्‌कोपिकेत्यपि ।
तपस्विनी जटा मांसी जटिला लोमशामिषी ॥ १३४ ॥</v>
<c>वधूराशावधूत्वात् ।
कोटिभिर्वर्षति मधु कोटिवर्षा । लङ्कासूप्यते लङ्कोपी, समुद्रान्तत्वात् । इन्द्वाद्याः– स्पृक्का माला पङ्-
कमुष्टिर्नीला देवी लतागुरुः । देवपुत्री च लङ्कोपी शीता पङ्कजमुष्टिका । स्रग्मारुता कोटिवर्षा निर्मा-
ल्याशावधूः स्मृता । धन्वन्तरिश्च– स्पृक्का स्रग्ब्राह्मणी देवी लता लङ्‌कोपिकेत्यपि । पङ्कमुष्टिर्देवपुत्री
निर्माल्या पिशुना वधूः । त्र्यर्थे समुद्रान्ता कर्पासी यवासकः स्पृक्का च । जटाः सन्त्यस्या जटा । अत
एव तपस्विनी । समांसत्वान्मांसी । अत एवामिषी । गन्धमांसी चेयम् , यदाह– मांसी कृष्णजटा हिंस्रा
नलदा जटिलामिषी । जटा च पिशिता मेषी क्रव्यादा च तपस्विनी । द्वितीया गन्धमांस्यन्या भूतकेशी
जटा स्मृता । पिशाची पूतना केशी भूतकेशी च लोमशा ॥ १३४ ॥</c>


<v>त्वक्पत्त्रमुत्कटं भृङ्‌गं त्वचं चोचं वराङ्‌गकम् ।
कर्चुरको द्राविडकः काल्य( ल्प )को वेधमुख्यकः ॥ १३५ ॥</v>
<c>त्वग्वृक्षशकलत्वात् । पत्त्राकृति पत्त्रम् ।
उत्कटं चमत्कारात् । भृङ्‌गं कार्ष्ण्यतैक्ष्ण्याभ्याम् । चोचमग्निचोदकम् । वरमङ्‌गं त्वग्रूपमस्य वराङ्गकम् ।
आह च– त्वचं वराङ्गं भृङ्गं त्वक् चोचं शकलमुत्कटम् । कृन्तति त्वग्दोषं कर्चुरः, हरिद्राभः । द्राव-
यति द्राविडः । कल्यकारी काल्यः । आह च– कर्चूरको गन्धमूलो द्राविडः काल्य एव च । वेधमुख्यो
दुर्लभश्च कस्य चित्संमता शटी ॥ १३५ ॥</c>


;p{0078}
<v>ओषध्यो जातिमात्रे स्युरजातौ सर्वमौषधम् ।
शाकाख्यं पत्त्रपुष्पादि तण्डुलीयोल्पमारिषः ॥ १३६ ॥</v>
<c>ओषं धयत्योषधी फलपाकान्ता जातिः । सैवौषधं रोगहृत् ।
सर्वमिति क्षौद्रघृततैलाद्यमप्यौषधं, ओषधेरजातौ ( सू० ) इत्यण् । तद्विशेषाच्छाकादीनाह । शक्यतेनेन
भोक्तुं श्यति देहं वा शाकम् । पत्त्रं निम्बादेः, पुष्पं कोविदारादेः । आदिशब्दात्फलं वार्ताक्यादेः, मूलं
मूलकविशादेः, कन्दः सूरणादेः, अङ्कुरो वंशादेः । आह च– मूलपत्त्रकरीराग्रफलकाण्ढविरूढकाः ।
त्वक्पुष्पं कवकं चेति शाकं दशविधं स्मृतम् । विरूढकं तालास्थिमज्जेति गौडः, वयं तु क्षेत्रोघ्दृ( द्ग )-
तस्य फलमूलादेः सेकान्नवोद्भिन्नानङ्कुरान्विरूढान्मन्यामहे । कवकं छत्त्रिका । शाकविशेषानाह । ताडयति
दोषांस्तण्डुलीयकः, लघुतण्डुलाभबीजो वा । अल्पं मृष( ष्य )त्यल्पमारिषः । आह च– तण्डुलीयक
उद्दिष्टः ख[ च ]टाला ( ? ) तण्डुलेरकः । भण्डीरस्तण्डुलीबीजो मेघनादो घनस्वनः ॥ १३६ ॥</c>


<v>विशल्याग्निशिखानन्ता फलिनी शक्रपुष्प्यपि ।
स्यादृक्षगन्धा छगलाण्ड्या( न्त्र्या )वेगी वृद्धदारकः ॥ १३७ ॥</v>
<c>लाङ्‌गलिकीयं
पूर्वोक्तापि शाकत्वादिहोपात्ता । ऋक्षवद्गन्धयति ऋक्षगन्धा, ऋष्यगन्धा वृक्षगन्धेति च पाठभेदः । छगल-
स्येवाण्डान्यस्थीन्यस्याश्छगलाण्डी । आवेगी वृक्षत्वात् , उद्वेजको वा । वृद्धं वृद्धत्वं दारयति वृद्धदारकः, वृद्धं
दारकीकुरुते वा । जुङ्‌गति वृङ्‌क्ते दोषाञ्जुङ्गः, जुगि वर्जने । आह च– वृद्धदारक आवेगी जुङ्‌गको
जीर्णबालकः । अन्तःकोटक( र )पुष्पा स्यादजाङ्गी छगलाण्ड्यपि । त्र्यर्थे वृक्षगन्धा वृद्धदारकः पिण्डालुकं
विदारी च ॥ १३७ ॥</c>


<v>जुङ्‌गो ब्राह्मी तु मत्स्याक्षी वयस्था सोमवल्लरी ।
पटुपर्णी हैमवती स्वर्णक्षीरी हिमावती ॥ १३८ ॥</v>
<c>ब्राह्मी पावनीत्वात् । मत्स्याक्षी मत्स्यपुष्पा । वयस्था वयसः स्थैर्यकृत् । त्र्यर्थे
सोमवल्ली वाकुची गुडूची ब्राह्मी च । हिमावती हिमजातत्वात् । आह च– क्षीरिणी काञ्चनक्षीरी पटु-
पर्णी च कर्शिनी । तिक्तदुग्धा हैमवती हेमदुग्धा हिमावती । स्वर्णक्षीरी स्वर्णवती सुवर्णक्षीरिकापि च ।
त्र्यर्थे हैमवती हिमावती हरीतकी श्वेतवचा च ॥ १३८ ॥</c>


<v>हयपुच्छी तु काम्बोजी माषपर्णी महासहा ।
तुण्डिकेरी रक्तफला बिम्बिका पीलुपर्ण्यपि ॥ १३९ ॥</v>
<c>हयपुच्छाकृतिः । कम्बोजदेशे भवा काम्बोजी ।
महासहेति मुद्गपर्ण्याः सहाया भिन्नेयम् । आह च– माषपर्णी तु काम्बोजी कृष्गवृन्ता महासहा । आर्द्र-
माषा सिंहवृन्ता माष[ मांस ]माषाश्वपुच्छिका । तुण्डिकेरी– ओष्ठोपमफलत्वात् । बिम्बमिव बिम्बिका ।
आह च– बिम्बी रक्तफला तुण्डी तुण्डिकेरफला च सा । ओष्ठोपमफला गोह्ला ( ? ) पीलुपर्णी च तुण्डिका ।
द्व्यर्थे तुण्डिकेरी बिम्बी कर्पासी च ॥ १३९ ॥</c>


<v>वर्वरा कवरी तुङ्‌गी खरपुष्पाजगन्धिका ।
एलापर्णी तु सुवहा रास्ना युक्तरसा च सा ॥ १४० ॥</v>
<c>शाकोयम् , वर्वरा कुटिलह्रस्वकेशाभा, अत एव कवरी ।
आह च– अजगन्धा खरपुष्पा वस्त्रगन्धामगन्धिका । कवरी वर्वरागन्धा तुङ्गी पीतमयूरकः । रस्यते
रास्ना । आह च– रास्ना युक्तरसा रस्या श्रेयसी रसनी रसा । सुगन्धमूला विरसा सैव युक्ताफला मता ।
त्र्यर्थे सुवहा रास्ना शेफालिका नाकुली च ॥ १४० ॥</c>


<v>चाङ्गेरी चुक्रिका दन्तशठाम्बष्ठाम्ब्ललोणिका ।
सहस्रवेधी चुक्रोम्ब्लवेतसः शतवेध्यपि ॥ १४१ ॥</v>
<c>चाङ्गं दन्तपटुत्वमीरयति चाङ्‌गेरी । चुक्क्यते
व्यथतेस्याश्चुक्रिका । अम्बे तिष्ठत्यम्बष्ठा । अम्ब्लेव लुनात्यम्ब्ललोणिका, अपभ्रष्टोयम् । आह च– क्षुद्रा-
म्ब्लीका तु चाङ्गेरी लोणिका चाम्ब्ललोणिका । त्र्यर्थे– अम्बष्टा पाठा मोचिका चाङ्गेरी च, तथा चु-
क्रिकाम्ब्लिका चाङ्गेरी भण्डाकी च । आह च– अम्ब्लोम्ब्लवेतसो भीमो रसाम्ब्लोम्ब्लितवेतसः । रक्त-
स्रवो वेतसाम्ब्लः शतवेधी च वेधकः । त्र्यर्थे चुक्रको वृक्षाम्ब्लोम्ब्लवेतसश्चुक्रश्च, तथा सहस्रवेधी–
अम्ब्लवेतसो हिङ्‌गुलता कस्तूरी च ॥ १४१ ॥</c>


;p{0079}
<v>नमस्कारी गण्डकाली समा( म )ङ्गा खदिरेत्यपि ।
जीवन्ती जीवनी जीवा जीवनीया मधुस्रवा ॥ १४२ ॥</v>
<c>नमस्कारी अञ्जलिरूपपत्त्रत्वात् । गण्डेषु ग्रन्थिषु
कृष्णा गण्डकाली । समान्यङ्‌गान्यस्याः समाङ्गा । खदिरा कृष्णसूक्ष्मपत्त्रत्वात् । आह च– रक्तपाठी
शमीपत्त्रा समङ्गाञ्जलिकारिका । नमस्कारी गण्डकाली रास्ना खदिरकेत्यपि । जीवन्त्यनया जीवनी ।
आह च– जीवन्ती जीवनीया च जीवा जीवनवर्धनी । मङ्गल्यनामधेया च शाकश्रेष्ठा यशस्करी ॥ १४२ ॥</c>


<v>कूर्चशीर्षो मधुरकः शृङ्गह्रस्वाङ्‌गजीवकाः ।
किराततिक्तो भूनिम्बोनार्यतिक्तोथ सप्तला ॥ १४३ ॥</v>
<c>कूर्चः शीर्षेस्य कूर्चशीर्षः । शृङ्गः शृङ्गाभः । जीवयति जीवकः, जीवतीति वा दीर्घायुष्ट्वात् । आह च–
जीवकः शृङ्गकः सर्जो दीर्घायुः कूर्चशीर्षकः । ह्रस्वाङ्गो मधुरः स्वादुः प्राणदश्चिरजीव्यपि । किरात-
देशे भवस्तिक्तः किराततिक्तः । अनार्यः किरातः । आह च– किराततिक्तको हैमकाण्डतिक्तः किरा-
तकः । भूनिम्बोनार्यतिक्तश्च कैरातो रामसेनकः ॥ १४३ ॥</c>


<v>विमला शा[ सा ]तला भूरिफेना चर्मकसेत्यपि ।
वायसोली स्वादुरसा का( व )यस्थाथ मकूलकः ॥ १४४ ॥</v>
<c>सपति समवैति सप्तला । शा[ सा ]तं सुखं
लाति शा[ सा ]तला । भूरयः फेनाभा बिन्दवोस्या भूरिफेना । चर्मे कसति वर्धते चर्मकसा, चर्मकषे-
त्येके । आह च– शातला सप्तला सारा विन्दुला विमलामला । बहुफेना चर्मकसा फेना दीप्ता सना-
लिका । वायसवदवलीयते वायसोली काकोल्याख्या । काये तिष्ठति कायस्था, कि ज्ञाने । आह च– का-
कोली मधुरा शुक्ला क्षीरा( री ) ध्वाङ्द्योष्डि( लि )का मता । कायस्था स्वादुमांसी च वायसोली च कारि( लि ) का ।
त्र्यर्थे स्वादुरसा पृथ्वीका शतावरी काकोडी( ली ) च ॥ १४४ ॥</c>


<v>निकुम्भो दन्तिका प्रत्यक्श्रेण्युदुम्बरपर्ण्यपि ।
अजमोदा तूग्रगन्धा ब्रह्मदर्भा यमा[ वा ]निका ॥ १४५ ॥</v>
<c>मङ्‌कते चित्रत्वान्मकूलकः । नियतः
कुम्भो निकुम्भः । दन्ताभा दाम्यन्त्यनमा दोषा वा दन्ती । आह च– दन्ती शीघ्रा निकुम्भा स्यादुप-
चित्रा मकूलकः । तथोदुम्बरपर्णी च विशल्या च घुणप्रिया । द्व्यर्थे प्रत्यक्‌श्रेणी द्रवन्ती दन्ती च । अज-
वन्मोदो गन्धोस्या अजमोदा । ब्रह्मदर्भाभा । यच्छत्यग्निमान्द्यं यमानी, पूर्वोक्तापीह शाकत्वात् पुनरुक्ता,
यवानीं मत्वा वा ग्रन्थकृद् भ्रान्तः । आह च– यवानी दीप्यको दीप्यो यवसाह्वयनामकः । यमानिकोग्र-
गन्धा च दीपनीया च दीपनी । पूर्वोक्ता हि खराश्वैवाजमोदा ब्रह्मकुशा च । तथा चेन्द्वाद्याः– अज-
मोदा ब्रह्मकुशा खराश्वा लोचमर्कटः । वल्लीमोदा वस्तमोदा सैव हस्तिमयूरकः ॥ १४५ ॥</c>


<v>मूले पुष्करकाश्मीरपद्मपत्त्राणि पौष्करे ।
अव्यथातिचरा पद्मा चारटी पद्मचारिणी ॥ १४६ ॥</v>
<c>पुष्करमूले
त्रीणि नामानि । पद्मपत्त्रमिति ग्रन्थकृद् भ्रान्तः, पद्मवर्णेति लिपिभ्रान्त्या पद्मपर्णमिति बुद्धवान् , यदाह–
मूलं पुष्करमूलं च पौष्करं पुष्कराह्वयम् । काश्मीरं पुष्करजटा धीरं तत्पद्मवर्णकम् । अत्यर्थं चरति– अ-
तिचरा । पद्माभा । चरति चारटी । आह च– पद्मचारिण्यतिचरा पद्मा पद्मावतीति च । चारटी गन्ध-
मूला च लक्ष्मीः श्रेष्ठा सुपुष्करा । त्र्यर्थे– अव्यथा हरीतकी महाश्रमणी पद्मचारिणी च ॥ १४६ ॥</c>


<v>काम्पिल्यः कर्कशश्चन्द्रो रक्ताङ्गो रोचनीत्यपि ।
प्रपुन्नाडस्त्वेडगजो दद्रुघ्नश्चक्रमर्दकः ॥ १४७ ॥</v>
<c>कम्पि-
लदेशे भवः काम्पिल्यः । चन्द्रोह्लादनात्क्षैण्याद्वा । ( रोचनी ) रेचनीति सभ्यः पाठः, यदाह– काम्पिल्य-
कोथ रक्ताङ्गो रेचनी रेचकस्तथा । रञ्जनो लोहिताङ्गश्च कर्कशो रक्तचूर्णकः । आहेन्दुः– कर्कश ख्यः
करंजः[ भः ] स्यात्स काम्पिल्यः पटोलकः । प्रपुनाति प्रपुणति वा प्रपुन्नाडः । एडवन्मेषाक्षवद् गज्यते
शब्द्यत एडगजः । चक्राणि दद्रुमण्डलानि मृद्‌नाति चक्रमर्दकः ॥ १४७ ॥</c>


;p{0080}
<v>पद्माट उरणाक्षश्च पलाण्डुस्तु सुकन्दकः ।
लतार्कदुर्द्रुमौ तत्र हरिंतथ महौषधम् ॥ १४८ ॥</v>
<c>पद्मवदटति पद्माटः । उरणव-
न्मेषवदक्षीण्यस्योरणाक्षः । इन्द्वाद्याः– चक्रमर्दः स्मृतश्चक्री प्रपुन्नाडश्च नामतः । एकरेतो दद्रुहरो मेषाक्षै-
डगजश्च सः । पिपर्ति धातून्पलाण्डुः । तत्र हरिते तत्र नीले पलाण्डौ लतार्को लवतर्काख्यः । दुष्टो द्रुमो-
पवित्रत्वात् । धन्वन्तरिस्त्वभेदेनाह– पलाण्डुर्भ( र्य )वनेष्टश्च मुकुन्दो मुखदूषकः । हरिणोन्य पलाण्डुस्तु
लतार्को दुर्द्रुमश्च सः ॥ १४८ ॥</c>


<v>लशुनं गृञ्जनारिष्टमहाकन्दरसोनकाः ।
पुनर्नवा तु शोथघ्नी वितुन्नं सुनिषण्णकम् ॥ १४९ ॥</v>
<c>सुश्रुतस्त्वाह– लशुनो दीर्घपत्त्रश्च पिच्छगन्धो महौषधम् । फरणश्च
पलाण्डुश्च लवतर्कोपराजितः । गृञ्जनं यवनेष्टश्च पलाण्डोर्दश जातयः । महौषधं सर्वरोगजित्त्वात् ।
लशति छिनत्ति रोगान्– लशुनम् । गृञ्जति कुत्सितं शब्द्यते गृञ्जनः । न रिष्यत्यरिष्टः । रसोनः पञ्चरस-
त्वात् । आह च– रसोनो लशुनोरिष्टो म्लेच्छकन्दो महौषधम् । महाकन्दो रसाख्योन्यो गृञ्जनो दीर्घ-
पत्त्रकः । महौषधगृञ्जनादीनामाकृतिभेदेपि रसाद्यैक्यादभेदं मन्यते । पुनर्नवेव ( छिन्नापि ) विशाख-
त्वात् । आह च– पुनर्नवो विशाखश्च कटिल्लः स शिलाटकः । वृश्चीवः क्षुद्रवर्षाभूदीर्घपत्त्रः कटिल्लकः ।
वितुद्यते वितुन्नकं नाम शाकम् । सुष्ठु निषीदन्त्यमस्मिन्गुणाः सुनिषण्णकम् । आह च– शितिचा[ सा ]-
रः सूतपुत्रस्तुल्या( ? ) च सुनिषण्णकः । शाकभेदोयम् , यदाह– पाठा शूषा शटी शाकं वास्तुकं सुनिषण्णकम् ।
विबन्धघ्नमवस्रंसि वर्चोभेदि तु वास्तुकम् ॥ १४९ ॥</c>


<v>स्याद्वातकः शीतलोपराजिता शणपर्ण्यपि ।
पारावताङ्‌घ्रिः कटभी पण्या ज्योतिष्मती लता ॥ १५० ॥</v>
<c>शीतलवातक इत्येका संज्ञा, यद्धन्वन्तरिः
शणपर्णी शीतलवातक इत्याह । द्व्यर्थेऽपराजिता शीतलवातको गिरिकर्णिका च । कटत्यावृणोति कटभी ।
पण्या स्तुत्या । ज्योतिष्मती– अग्न्याभत्वात् । लता दूरप्रसरात् । आह च– ज्योतिष्मती तु कटभी स्या-
त्सुवर्णलतेति च । ज्योतिष्का चाग्निभासा च लवणोत्का च दुर्दिना । त्र्यर्थे लता प्रियङ्गुर्ज्योतिष्मती
सारिवा च । द्व्यर्थे पारावतपदी काकजङ्घा ज्योतिष्मती च ॥ १५० ॥</c>


<v>वार्षिकं त्रायमाणा स्यात्त्रायन्ती बलभद्रिका ।
विष्वक्सेनप्रिया घृ( गृ )ष्टिर्वाराही बदरेत्यपि ॥ १५१ ॥</v>
<c>वर्षासु भवं वार्षिकम् । आह
च- त्रायमाणा कृतत्राणा त्रायन्ती त्रायमाणिका । बलभद्रा बलदेवा वार्षिकं गिरिसानुजम् । वाराही
वराहक्रान्ता, ( अत एव विष्णुवल्लभा ) । अत एव घृ[ गृ ]ष्टिर्घ [ र्व ]र्षणात् । त्र्यर्थे बदरा सुवर्चला
अश्वगन्धा वाराही च ॥ १५१ ॥</c>


<v>मार्कवो भृङ्गराजः स्यात्काकमाची तु वायसी ।
शतपुष्पा सितच्छत्त्रातिच्छत्त्रा मधुरा मिसिः ॥ १५२ ॥</v>
<c>मर्वति संपृच्यते मार्कवः । भृङ्‌गवद्राजते रञ्जयति कृष्णी-
करोति च भृङ्‌राजः, भृङ्गरजोपि । आह च– भृङ्गराजो भृङ्गरजो मार्कवो भृङ्‌ग एव च ।
अङ्‌गारकस्त्वेकरजो भृङ्गारः केशरञ्जनः । काकवन्मचति( ते ) वर्णेन संपृच्यते काकमाची । अत
एव वायसी, काचमाच्यपि । आह च– काचमाची ध्वाङ्‌क्षमाची काकसाह्वा च वायसी । शतपुष्पा बहु-
पुष्पा । सितच्छत्त्राभा ॥ १५२ ॥</c>


;p{0081}
<v>अवाक्पुष्पी कारवी च सरणा तु प्रसारिणी ।
तस्यां कटंभरा राजबला भद्रबलेति च ॥ १५३ ॥</v>
<c>अवाञ्च्यधोमुखानि पुष्पाण्यस्या अवाक्पुष्पी । कारोरियं कारवी
कर्मण्या । आह च– शतपुष्पा मिसिर्घोषाषाढका माधवी शफा । अतिच्छत्त्रा त्ववाक्‌पुष्पी शताह्वा कारवी
स्मृता । सरति वातसंकोचान्निवर्ततेऽङ्‌गमनया सरणा, सरणी तु युक्तः पाठः । कटं बिभर्ति कटंभरा । राज-
रूपा मुख्या बला बलकृत् । आह च– प्रसारणी तु प्रसरा सरणी सारणी च सा । चारुपर्णी राजबला
भद्रपर्णी प्रसारिका ॥ १५३ ॥</c>


<v>जनी जतूका जन( रज )नी जतुकृच्चक्रवर्तिनी ।
संस्पर्शाथ शटी गन्धमूली षड्ग्रन्थिकेत्यपि ॥ १५४ ॥</v>
<c>जायतेस्या जन्तुर्जनी । जतु करोति जतूका । संगतः स्पर्शोस्याः संस्पर्शा ।
आह च– जतुकारा तु जतुकृज्जतुकारी जनी स्मृता । जननी चैव संकर्षा जतूका चक्रवर्तिनी । शटति
शटी, षड्ग्रन्थिकैकदेशः षटीति मूर्धन्यादिमाहुः ॥ १५४ ॥</c>


<v>कर्चूरोपि पलाशोथ कारवेल्लः कटिल्लकः ।
सुषवी चाथ कुलकं पटोलस्तिक्तकः पटुः ॥ १५५ ॥</v>
<c>पलाशाः सन्त्यस्य पलाशः । आह च– शटी
षटी पलाशश्व ज्ञेया पृथुपलाशिका । सुगन्धमूला गन्धाली षड्ग्रन्था सुव्रता वधूः । कस्य चित्संमता
षटीति कर्चूरस्य षटीत्वं षट्याः कर्चूरत्वं चेतीह कर्चूरोपादानम् । द्व्यर्थे चाह षटी गन्धपलाशः कर्चूर-
श्चेति । कारेण वेल्लति कारवेल्लः । कटिं लाति कटिल्लः, कटत्यावृणोति वा । सुष्ठु सूयते सुषवी । कोलति
संस्त्यायते कुलकं, कुत्सितं लक्यत आस्वाद्यते वा । पटति सरलत्वात्पटोलः । तिक्तो रसेन । पटुर्देहपटुत्व-
कृत् , लवणानुसर इत्येके । आह च– पटोलः कुलकस्तिक्तः पटुकः कर्कशश्छदी । राजीफलः पाण्डुफलो
राजिमानमृताफला ॥ १५५ ॥</c>


<v>कूष्मांडकस्तु कर्कारुरे( री )र्वारुः कर्कटी स्त्रियौ ।
इक्ष्वाकुः कटुतुम्बी स्यात्तुम्ब्यलाबूरुभे समे ॥ १५६ ॥</v>
<c>कोरूष्मणानिति, कुत्सितोष्माण्डेषु बीजेष्वस्य वा पित्तकारित्वात्कूष्माण्डः,
कुष्यते करोति तृप्तिं वा । कर्कश्चासावियर्ति– अरुर्वस्तिशोधनः सरणत्वात्कर्कारुः । आ–ईर्यते–एर्वारुः
कटुचिर्भटी, उर्वारुकमिव बन्धनादिति श्रुतेः– उर्वारुकं स्वादुचिर्भटीमाहुः । ह्रस्वः कर्कः कर्कटी, ग्रामटीव-
ल्लौकिकष्टप्रत्ययः । इष्यत इक्ष्वाकुः, क्षत्रियधनत्वाद्वा । कटुका तुम्बी, तुबि अर्दने । आह च– कटुकालाबुनी
तुम्बी ल( तु )म्बा पिण्डफला तथा । इक्ष्वाकुः क्षत्रियधनस्तिक्तबीजो महाफलः । न लम्बतेलाबूः, काक्वा
नञ् , न लाति वान्तर्जलम् । समे इति स्त्रीत्वेनापि । अत्रेन्द्वाद्याः– अलाबूस्तुम्बकः प्रोक्तो जलालाबूरलाम्बुनी ।
भक्षलाम्बुमहातुम्बीति– ॥ १५६ ॥</c>


<v>चित्रा गवाक्षी गोतुम्बा विशाला त्विन्द्रवारुणी ।
अर्शोघ्नः सू( शू )रणः कन्दो गण्डीरस्तु समष्ठिला ॥ १५७ ॥</v>
<c>गोतुम्बा, अपभ्रंशोयं गवाक्षीत्वात् । आह च– ऐन्द्रीन्द्रवारुणी द्राक्षा इन्द्रेर्वा-
रुवृषादनी । गवादनी क्षुद्रफला वृषभाक्षी गवाक्ष्यपि । द्व्यर्थे चित्रा विशाला द्रवन्ती चेति विशालायाश्चित्रा-
त्वाद् भ्रान्तो ग्रन्थकृत् । गवाक्षीविशेषो वा विशालेति न दोषः । विशाला महाफलत्वात् । इन्द्रवदक्षैर्वृणो-
तीन्द्रवारुणी । आह च– अन्येन्द्रवारुणी प्रोक्ता विशाला तु महाफला । आत्मरक्षा चित्रफला तुवसी त्रपुषी
च सा । सूर्यते प्रेर्यते सूरणः । कन्द्यतेन्विष्यते कन्दो मूलविशेषः । गण्डीन् ग्रन्थीनीरयति गण्डीरः,
पुंसि । सम्यगस्थीनि लाति समष्ठिला सान्द्रत्वात् , समष्ठिला नाम शाकं, यन्माला– गण्डीरो ना समष्ठिला
॥ १५७ ॥</c>


;p{0082}
<v>कलम्ब्यपोदकास्त्री तु मूलकं हिलमोचिका ।
वास्तुकं शाकभेदाः स्युर्दूर्वा तु शतपर्विका ॥ १५८ ॥</v>
<c>कलम्बमस्याः कलम्बी । अपगतोदका जागङ्लत्वात् , अपोदकामत्स्यकालीति धन्वन्तरिः ।
संज्ञितं मूलं मूलकः, अवदंशत्वेप्यस्य शाकत्वं, यो त्द्युभयोर्भवति लभते सोन्यतरतो व्यपदेशमिति । हिला-
द्वीर्यान्मोचयति हिलमोचिका । वसन्त्यस्मिन्गुणा वास्तुकं क्षारपत्राख्यम् । कलम्ब्याद्याः पञ्चैते शाकप्रकाराः,
शाकाख्यं पुष्पमूला( पत्रपुष्पा )दीत्यत आरभ्य वा( पृ० ७८) यन्माला– मण्डूकपर्णी पालङ्क्या चिल्लिका
चाप्यपोदका । चाङ्गेरी हिलमोचा च कलम्बी शाकजातयः । दूरं वाति दूर्व्यते वा पशुभिर्दूर्वा ॥ १५८ ॥</c>


<v>सहस्रवीर्याभार्गव्यौ रुहानन्ताथ सा सिता ।
गोलोमी शतवीर्या च गण्डाली शकुलाक्षकः ॥ १५९ ॥</v>
<c>भृगोरियं भार्गवी । सहस्रवीर्या बहुपर्वा महाप्रभावा वा । रोहति मूले रुहा । अनन्ता दूरप्रसरणात् , नीलदूर्वेयं,
यदाह– नीलदूर्वा स्मृता शष्पं शाद्वलं हरिता तथा । शतपर्वा शतवीर्या शतवल्ल्यसिता लता । सहस्रवीर्या-
नन्ता च दुर्मरा भार्गवी रुहा । गोरिव लोमान्यस्या गोलोमी । आह च– गोलोमी श्वेतदूर्वा च श्वेतगर्भा
सिता लता । नीलश्वेतयोः पर्यायविपर्यासोन्वेष्यः । श्वेतदूर्वाविशेषोयम् । गण्डैर्ग्रन्थिभिरल्यते गण्डाली ।
मत्स्याक्षितुल्यग्रन्थिः ( शकुलाक्षकः ) । आह च– गण्डदूर्वा तु गण्डाली तीव्रा मत्स्याक्षिकापि च । वह्लि-
नाडी कलापश्च वारणी शकुलाक्षकः ॥ १५९ ॥</c>


<v>कुरुविन्दो मेघनामा मुस्ता मुस्तकमस्त्रियाम् ।
स्याद् भद्रमुस्तको गुन्द्रा चूडाला चक्रलोच्चटा ॥ १६० ॥</v>
<c>कुरुदेशं विन्दति कुरुविन्दः । मेघपर्यायोम्बुधरत्वात् ।
मुस्यति खण्डयति रोगान् मुस्ता, लक्ष्ये त्रिलिङ्गा । गुणैर्द्रान्ति रोगा अस्या गुन्द्रा । धन्वन्तरिरभेदेनाह–
मुस्तमम्बुधरो मेघो घनो राजकशेरुकः । भद्रमुस्तो वराहोब्दो गाङ्गेयः कुरुविन्दकः । उच्चटत्युत्फलत्यु-
च्चटा, चक्राङ्केयम् ॥ १६० ॥</c>


<v>वंशे त्वक्सारकर्मारत्वचिसारतृणध्वजाः ।
शतपर्वा यवफलो वेणुमस्करतेजनाः ॥ १६१ ॥</v>
<c>वन्यते वंशः । त्वचि सरति त्वक्सारः, सृस्थिरे ( सू० ) इति घञ् ।
( त्वचिसारः ) तत्पुरुषेकृतिबहुलम् ( सू० ) इति सप्तम्या अलुक् । कर्म इयर्ति कर्मारः । तृणानां ध्वजो
मुख्यः । यवाभं फलमस्य यवफलः । वेणन्ति व( वि )यन्ति वानेन वेणुः । मा क्रियतेनेन मस्करः, मस्कर
मस्करिणौवेणुपरिव्राजकयोः ( सू० ) । तेजयति तेजनः । द्व्यर्थे तेजनः शरो वेणुश्च ॥ १६१ ॥</c>


<v>वेणवः कीचकास्ते स्युर्ये स्वनन्त्यनिलोद्धताः ।
ग्रन्थिर्ना पर्वपरुषी गुन्द्रस्तेजनकः शरः ॥ १६२ ॥</v>
<c>कीति चकति
कीचकः, कीचेति कायति वा । ग्रन्थते ग्रन्थिः । पर्वति पर्व । पिपर्ति परुः । गुन्द्रो दर्भविशेषे रूढः, यदाहुः–
दर्भाणां स्थाने शरैः प्रस्तरितव्यम् । तेजयति निशिनोति तेजनकः । शृणाति पारुष्याच्छरः । काशस्त्विषी-
का च ॥ १६२ ॥</c>


<v>नडस्तु धमनः पोटगलोथो काशमस्त्रियाम् ।
इक्षुगन्धा पोटगलः पुंभूमनि तु वल्वजाः ॥ १६३ ॥</v>
<c>नडयत्यर्दयति नडः, नल गन्धे । धमनोन्तःसुषिरत्वात् , धमिः सौत्रः, यथा धान्तो धान्तः
काञ्चनस्येव राशिः । पोटेन संश्लेषेण गलति पोटगलः । आह च– नलो नटो नडश्चैव स च पोटगलः
स्मृतः । धमनोनन्तकश्चेति नडस्तु शर उच्यते । काशते काशः । कोकिलाक्षपर्याय इक्षुगन्धेत्येके ।
द्व्यर्थे पोटगलः काशो नडश्च । वलन्ते वल्वजास्तृणविशेषाः ॥ १६३ ॥</c>


;p{0083}
<v>रसाल इक्षुस्तद्भेदाः पुड्रकान्तारकादयः ।
स्याद्वीरणं वीरतरं मूलेस्योशीरमस्त्रियाम् ॥ १६४ ॥</v>
<c>रस्यते रसालः । इष्यत इक्षुः ।
पुण्ड्रदेशजत्वात( पुण्ड्रः ), पौण्ड्रोपि । कान्तमुखमियर्ति कान्तारः, कान्ता अरका भागा अस्य वा ।
आदिशब्दात्कोशकाराद्याः । आह च– इक्षुः कर्कटको वंशः कान्तारो वेणुनिः सृतः । इक्षुरन्यः पौण्ड्रकश्च
रसालः सुकुमारकः । अन्यः करङ्‌कशालिः स्यादिक्षुयोनीक्षुबालिका । तथान्य इक्षुगन्धा स्यादिक्षुलः
कोकिलाक्षकः । वीरयते वीरणं वीरतरं च तृणभेदः । अस्य वीरणस्य मूलं उश्यते काम्यत इत्युशीरम्
॥ १६४ ॥</c>


<v>अभयं नलदं सेव्यममृणालं जलाशयम् ।
लामज्जकं लघुलयमवदाहेष्टकापथे । १६५ ॥</v>
<c>अभयं रोगहृत्त्वात् । आह च– उशीरममृणालं स्यादभयं समगन्धिकम् । रणप्रियं वीरतरं
वीरं वीरणमूलिका । नलं द्यति नलदं अपारुष्यात् , नलति वा । अत एवामृणालमहिंस्रम् । जल आशेते
जलाशयं, शीतवीर्यत्वाद्वा । लाति दोषान्– ला, ला मज्जासारोस्य लामज्जकम् । लघुगुणेन लीयते लघु-
लयम् । अवली[ दी ]यते दाहोनेनावदाहम् । इष्टं कापथमस्याधोवातकृत्त्वादिष्टकापथम् । आह च–
लामज्जकं सुनालं[ वासं ] स्यादमृणालं लयं लघु । इष्टकापथकं शीघ्रं दीर्घमूलं जलाशयम् । द्व्यर्थेऽमृ-
णालं लामज्जकमुशीरं च, तथा सेव्यं लामज्जकमुशीरं चेति । अवदाहमवदत्तमाहुस्तच्चोशीरं नलदं,
यदिन्दुः– अवदत्तं रणप्रियम् । ग्रन्थकृत्तु सेव्यामृणालयोर्नलदोशीरैकार्थत्वाद् भ्रान्तः ॥ १६५ ॥</c>


<v>नलादयस्तृणं गर्मुच्छ्यामाकप्रमुखा अपि ।
अस्त्री कुशं कुथो दर्भः पवित्रमथ कत्तृणम् ॥ १६६ ॥</v>
<c>(नला-
दयः ) तृणजातीया इत्यर्थः । तृण्यतेद्यते पशुभिस्तृणम् । गर्मुच्छयामाकौ तृणधान्यविशेषौ । गीर्यते
गर्मुत् । श्यामं वर्णमकति श्यामाकः । प्रमुखशब्दान्नीवाराद्याः । तृणगर्मुती एकार्थे इत्येके । कौ शेते
कुशः । कु( को )थति कुथः । दृणाति पारुष्याद्दर्भः, दृभ्यते वा । पूयतेनेन पवित्रं, सग्रन्थि तु पवित्रक-
मिति स्मृतिः । कुत्सितं तृणं कत्तृणं, तृणेचजाताविति ( सू० ) कोः कत् ॥ १६६ ॥</c>


<v>पौरसौगन्धिकध्यामदेवजग्धकरौहिषम् ।
छत्त्रातिच्छत्त्रपालघ्नौ मालातृणकभूस्तृणौ ॥ १६७ ॥</v>
<c>पुरे भवं पौरम् ।
सुगन्धप्रयोजनं सुरभिः ( सौगन्धिकम् ) । ध्यायते पशुभिर्ध्यामं धूसरवर्णं वा । देवैर्जग्धमिव जर्जरत्वात् ।
यत्र तत्र रोहति रौहिषं, रुहेर्वृद्धिश्च ( उ० ) इति टिषच् । आह च– कत्तृणं शकलिर्भूरिभूतिकं रौहिषं
ततम् । ध्यामकं भूमकं पोरं मुद्गलं देवजग्धकम् । त्र्यर्थे सौगन्धिकं नीलपद्मं कतृणं गन्धपाषाणश्च ।
छत्त्राकारस्तृणविशेषश्छत्त्त्रा । अतिक्रान्तश्छत्त्रामतिच्छत्त्रः, छत्त्रातिच्छत्त्रमित्येके । पारुष्यात्पालं
हन्ति पालघ्नः । मालारूपाणि तृणान्यस्य मालातृणकः । भुवस्तृणं भूस्तृणः, पारस्करादित्वात् ( सू० )
सुट् , भूरव्ययं वा । आह च– भूस्तृणो रौहिणो भूतिर्भूमिकोथ कुटुम्बकः । मालातृणश्च पालघ्नश्छत्त्रा-
तिच्छत्त्रकस्तथा ॥ १६७ ॥</c>


<v>शष्पं बालतृणं घासो यवसं तृणमर्जुनम् ।
तृणानां संहतिस्तृण्या नड्या तु नडसंहतिः ॥ १६८ ॥</v>
<c>शस्यते शष्पं, शसु हिंसायाम् । बालं नवं तृणम् । घस्यतेद्यते घासः ।
यूयते यवसं तृणजातिः । अर्ज्यतेर्जुनं, सर्वं च तृणमर्जुनमिति भागुरिः । ( तृण्या ) पाशादित्वाद्यत्
( पाशादिभ्योयः ) । ( नड्या ) प्राग्वद्यत् ॥ १६८ ॥</c>


;p{0084}
<v>तृणराजाह्वयस्तालो नालिकेरस्तु लाङ्‌गली ।
घोण्टा तु पूगः क्रमुको गुवाकः खपुरोस्य तु ॥ १६९ ॥</v>
<c>तृणराजाख्यस्तृणद्रुममध्ये मुख्यत्वात् । तलति
प्रतितिष्ठति बहुमूलत्वात्तालः । भूमिपिशाचो देश्याम् । नालिकान्नलयुक्तान्पुष्पादीनीरयति नालिकेरः ।
हालाकारपत्त्रशाखत्वाल्लाङ्गली । तत्फलं चोचम् । घुणति ( घोणते ) भ्रमति– अनया घोण्टा । पवते
पूगः । क्रामति क्रमुकः । गुवत्यनेन स्रंसकत्वाद्गुवाकः । खानि पृणाति खपुरः कारपत्त्रशाखः ॥ १६९ ॥</c>


<v>फलमुद्वेगमेते च हिन्तालसहितास्त्रयः ।
खर्जूरः केतकी ताली खर्जूरी च तृणद्रुमाः ॥ १७० ॥</v>
;c{इति वनौषधिवर्गः । ४ ।}
<c>अस्य पूगस्य फलमुद्गतो वेगोस्योद्वेगं स्रंसकत्वात् । पूगादयो हि फलवृत्तयः क्लीबे, फलेलुक् ( सू० ) ।
घोण्टा तु , हरीतक्यादिभ्यश्च ( सू० ) इति लुपा, लुपियुक्तवद्‌व्यक्तिवचने ( सू० ) इति वृक्षे फले च
स्त्रियामेव । एते तालनालिकेरपूगास्त्रयो हिन्तालेन चतुर्थेन सहिताः खर्जूराद्याश्चत्वारस्तृणप्रधाना वृक्षाः ।
ताली जात्यन्तरम् । एवं खर्जूरी भूमिखर्जूरः । हिनोति वर्धते हिन्तालः । खर्जूरः, खर्ज व्यथने ।
केत्यते ज्ञायते गन्धेन केतकी । तालयति ताली ॥ १७० ॥ इति वनौषधिवर्गः । ४ ।</c>


<v>सिंहो मृगेन्द्रः पञ्चास्यो हर्यक्षः केसरी हरिः ।
शार्दूलद्वीपिनौ व्याघ्रे तरक्षुस्तु मृगादनः ॥ १ ॥</v>
<c>हिनस्ति सिंहः । मृगाणां द्वीप्यादिशशकान्तानामिन्द्रः । पञ्चास्यो विस्तृतास्यः, पचि विस्तारवचने,
कर्मणि घञर्थेकविधानम् ( वा० ), मुखपादैर्योध्दृत्वाद्वा । हर्यक्षः कपिलाक्षः । अत एव हरिः, हरत्याकर्षति
वा । कण्ठीरवो देश्याम् । शृणाति शार्दूलः । द्वौ वर्णावीयते द्वीपोस्त्यस्य वा तन्निवासित्वाद् द्वीपी ।
व्याजिघ्रन् हन्ति व्याघ्रः । चित्रकायः पञ्चशिखश्च । तरं क्षिणोति मार्गं रुणद्धि तरक्षुः– आरण्यः श्वा,
तरक्ष इत्येके । वृकोपि ॥ १ ॥</c>


<v>वराहः सूकरो घृष्टिः कोलः पोत्री किरः( रिः ) किटिः ।
दंष्ट्री घोणी स्तब्धरोमा क्रोडो भूदार इत्यपि ॥ २ ॥</v>
<c>वरमाहन्ति वराहः । सूयतेत्यर्थं सूकरः । घर्षति घृष्टिः । पीनत्वात्कोलः,
कुल संस्त्याने । पोत्रं मुखाग्रमस्यास्तीति पोत्री । किरति क्ष्मां किरः, इगुपधेति ( सू० ) कः । केटति
किटिः, किट गतौ । क्रुड घनत्वेस्मात्क्रोडः, क्रोडः कुद्दालो मुस्तादो दंष्ट्रास्त्रो मुखलाङ्गल इति दुर्गः
॥ २ ॥</c>


<v>कपिप्लवंगप्लवगशाखामृगवलीमुखाः ।
मर्कटो वानरः कीशो वनौका अथ भल्लुके ॥ ३ ॥</v>
<c>कम्पते चलति कपिः । प्लवैर्गच्छति प्लवगः प्लवंगोपि, गमेःसुपि ( वा० ), खच्चडित् ( वा० )इति
प्लवंगः, अन्यत्रापिदृश्यते ( वा० ) इति डे प्लवगः, गमश्च ( सू० ) इति खचि प्लवंगमोपि । शाखा-
संचारी मृगः ( शाखामृगः ) । वलयः( ल्यः ) मुखेस्य वलीमुखः । म्रियते मर्कटः कुम्भकर्णनिगीर्णत्वात् ।
वने रमते वनरस्तस्यायं वानरः, पक्षे नरो वा । चिकेति जानाति कीशः, कीशब्दमीष्टे वा । वने– ओ–
कोस्य वनौकाः । हरिर्नानार्थे । कृष्णमुखो गोलाङ्गूलः । कापेयं चापलादिकम् ॥ ३ ॥</c>


;p{0085}
<v>ऋक्षाच्छभल्लभालूका गण्डके खड्गखड्गिनौ ।
लुलायो( पी ) महिषो वाहद्विषत्कासरसैरिभाः ॥ ४ ॥</v>
<c>भल्लति( ते )
हिनस्ति भल्लुकः, लक्ष्ये तु ( भल्लूकः ), दधति कुहरभाजामत्र भल्लूकयूनामिति ( उ० राम० ) । ऋक्षति
( ऋक्ष्णोति ) ऋक्षः । अच्छ आभिमुख्येन भल्लति( ते ) अच्छभल्लः, अच्छेत्याभिमुख्यार्थेव्ययम् । भालयति-
( ते ) भालूकः । भल्लकोपि । गण्डति संहन्यते गण्डकः । खडति भिनत्ति खड्गः । खड्गं शृङ्गमस्या-
स्तीति खड्गी । वाध्रीणसोपि । लुलति पड्के लुलायः । महंति मह्यां शेते वा महिषः । महोपि । वार्हं
हयसमूहं द्वेष्टि वाहद्विषत् , द्विषोमित्रे ( सू० ) इति शतृप्रत्ययः । वाहद्विषन्नित्येके । घर्मार्तः कं जलमा-
सरति कासारंः, ईषत्सरति वा महाकायत्वात् । सीरिभिर्दान्तैर्भाति सीरिभः कुटुम्बी तस्यायं सैरिभः ।
रजस्वलोपि ॥ ४ ॥</c>


<v>स्त्रियां शिवा भूरिमायगोमायुमृगधूर्तकाः ।
सृ( शृ )गालो वञ्चकः क्रीष्टुफेरुफेरर्वर्जम्बुकाः ॥ ५ ॥</v>
<c>शिनोति शिवा, शकुनावेदिनी वा, शृगालेपि स्त्रीलिङ्गः, यच्छाश्वतः– शिवः
कीलः शिवा क्रोष्टा भवेदामलकी शिवा । गां मिनोति मीनाति वा गोमायुः । मृगान् धूर्वति मृगधूर्तः ।
असृगालाति सृगालः, सरति सृजति वा । क्रोशति क्रोष्टा । फे– इत्यव्यक्तं रौति फेरुः फेरवश्च । जमति
जम्बुकः सर्वभक्षत्वात् । फेरण्डोपि ॥ ५ ॥</c>


<v>ओतुर्विडालो मार्जारो वृषदंशक आखुभुक्‌ ।
त्रयो गौधेरगौधारगौधेया गोधिकात्मजे ॥ ६ ॥</v>
<c>अवत्याखुभ्य ओतुः । विशन्– आलात्याखून् विडालः, विलालो
वा, बिलान्यलति पर्याप्नोति वा, बिलति भिनत्ति– आखून्वा, विंड् आलमस्याशुचित्वाद्वा, विड आक्रोश
इत्यस्माद्वा । आखुभ्यो गृहं मार्ष्टि मार्जारः । वृषानाखून्दशति वृषदंशः । जलेशयादन्या बिलेशया गोधेयम् ,
अहेर्गोधायां जातो जात्यन्तरमित्येके । ( गौधेर इ० ) गोधायाढ्रक् ( सू० ), आरगुदीचाम् ( सू० ),
शुंभ्रादित्वड्ढक्‌ ( सू० ) ॥ ६ ॥</c>


<v>श्वावित्तु शल्यस्तल्लोम्नि शलली शललं शलम् ।
वातप्रमीर्वातमृगः कोक ईहामृगो वृकः ॥ ७ ॥</v>
<c>श्वानं विध्यंतीति श्वावित् , नहिवृतिवृषिव्यधीति ( सू० ) दीर्घः ।
शलति शल्यानि किरति वा शल्यको बिलेशयः । शलको[ लो ]पि । तस्य लोम्नि शलाकाख्ये, यन्माला-
श्वाविच्छलांका शलली, शल गतौ । वातं प्रमिमीते ( वातप्रमीः ), वाताभिमुखधावनात् । कोकते गृह्णाति
कंवते याति वा कोकः । ईहा मृगस्येवास्य ईहामृगः, ईहां मृग्यते वा । ईहां वर्कते– ईहावृक एवेकदेशेन
वृक इत्युक्तः । आरण्यः श्वेत्येके । कुक वृकं आदाने ॥ ७ ॥</c>


<v>मृगे कुरङ्‌गवातायुहरिणाजिनयोनयः ।
ऐणेयमेण्याश्चर्माद्यमेणस्यैणमुभे त्रिषु ॥ ८ ॥</v>
<c>मृग्यते व्याधैर्मृगः । कौ रङ्गति कुरङ्गः ।
वातमयते वातायुः, वानं शुष्कमयते वानायुरित्येके । ह्रियते गीतेन हरिणः । अजिनस्य योनिः ।
( ऐणेयं, विकारेवयवे वा, एण्याढञ् ( सू० ) । ( ऐणं ) विकारादौ, प्राणिरजतादिभ्योऽञ् ( सू० ) ।
ऐणेयमैणं च वाच्यलिङ्‌गौ ॥ ८ ॥</c>


<v>कदली कन्दली चीनश्चमूरुप्रियकावपि ।
समूरुश्चेति हरिणा अमी अजिनयोनयः ॥ ९ ॥</v>
<c>के दलति कदली, कन्दे लीयते कन्दली, इन्नन्तौ । चिनोतीति चीनः ।
चमति चमूरुः । प्रीयते प्रियकः । समूर्य( र्व्य )ते समूरुश्चित्रवर्णः । एते चर्मण्युपयुक्ताः ॥ ९ ॥</c>


;p{0086}
<v>कृष्णसाररुरुन्यङ्कुरङ्कुशंवररौहिषाः ।
गोकर्णपृषतैणर्श्यरोहिताश्चमरो मृगाः ॥ १० ॥</v>
<c>अमी
मृगविशेषाः । कृष्णेन सारः शबलः कृष्णसारः । रौति रुरुः । न्यञ्चति न्यङ्कुः, न्यङ्क्वादित्वात् ( सू० )
कुत्वम् । रमते रम्यते वा रङ्कुः । शं वृणोति शंवरः । रोहिषाख्ये तृणे भवो रौहिषः । पृषतो बिन्दुचित्रः,
मत्वर्थीयो– अच् । एत्येणः । इयर्ति ऋश्यः, ऋषी गतावित्यस्मान्मूर्धन्यः षः स्यात् । रोहितो रक्तत्वात् ।
चमति चमरः ॥ १० ॥</c>


<v>गन्धर्वः शरभो रामः सृमरो गवयः शशः ।
इत्यादयो मृगेन्द्राद्या गवाद्याः पशुजातयः ॥ ११ ॥</v>
<c>गन्धयत्यर्दयति गन्धर्वः । शृणाति शरभः । रमन्तेस्मिन् रामः । सरंति समरः ।
गुवति गवते वा गवयः । शशति प्लुत्या गच्छाते शशः । आदिशब्दान्तुरुजा[ या ]दयः ( ? ) । मृगेन्द्राद्या
उक्ताः । गवाद्याश्च वक्ष्यमाणाः पाश्यन्ते पाशैः पशवः, तिर्यञ्चेपि । श्वापदा हिंस्रपशवः ॥ ११ ॥</c>


<v>उन्दुरुर्मूषिकोप्याखुर्गिरिका बालमूषिका ।
[ छुछुन्दरी गन्धमुखी दीर्घतुण्डी दिवान्धिका ]॥ १२ ॥</v>
<c>उनत्त्युन्दुरुः, अदन्तोपि । मूषति मूषिकः । आखनत्याखुः । पुंध्वजोपि । खनको गुहाशयो गर्ताटश्चं ।
वृषो नानार्थे । गिरति गिरिका, खर्वाखुर्वालमूषिकेति दुर्गः । [ गन्धज्ञापि स्त्रियाम् ] ॥ १२ ॥</c>


<v>सरटः कृकलासः स्यान्मुसली गृहगोधिका ।
लूता स्त्री तन्त्र[ न्तु ]वायोर्णनाभमर्कटकाः समाः ॥ १३ ॥</v>
<c>सरति
सरटः । कृकं शिरोग्रीवं लासयति कृकलासः, कृकिलास इत्यपि( प )पाठः । प्रतिसूर्यः शयानकश्च । जाहको
गात्रसंकोची हलाहलोञ्जलिकेति वाच्यम् । मुस्यति भिनत्ति मुसली, मुस खण्डने, मुशलीति गौडः ।
गृहगोलिकेति सभ्यः पाठः, यस्या घरगोलीति प्रसिद्धिः । लूयते लूता । तन्त्रं तन्तून्वयति तन्त्रवायः
[ तन्तुवायः ] । ऊर्णा नाभावस्योर्णनाभः । मर्कट इव रोहणावरोहणान्मर्कटकः । जालिको जालकारश्च
॥ १३ ॥</c>


<v>नीला[ ल ]ङ्गुस्तु कि[ कृ ]मिः कर्णजलौकाः शतपद्युभे ।
वृश्चिकः शूककीटः स्यादालिद्रुणौ तु वृश्चिके ॥ १४ ॥</v>
<c>नीलति नीला[ ल ]ङ्गुः । क्रामति क्रि[ कृ ]मिः, क्रमितमिशतिस्तम्भामतइच्च ( उ० ) ।
चु( पु )लकोपि । शतं पदानामस्याः शतपदी, कुम्भपदीषुव ( सू० ) इति साधुः । उभे द्वे स्त्रियाम् ।
वृश्चति वृश्चिकः । शूकः कण्टकस्तत्प्रधानः कीटः ( शूककीटः ), भ्रमरभेदोयम् । आलमनर्थोत्रास्त्याली,
ज्यौतिषेऽली । द्रुणति द्रुणः, द्रुण हिंसायां, कः, द्रोण इत्येके, विषकीटोयम् ॥ १४ ॥</c>


<v>पारावतः कलरवः कपोतोथ शशादनः ।
पत्त्री श्येन उलूके तु वायसारातिपेचकौ ॥ १५ ॥</v>
<c>पा( प )रापत-
स्यायं पारावतः, जपादित्वात् ( ग० ) वत्वम् । रञ्जकश्च । केन पवते कपोतः, कस्य वायोः पोत
इत्यागमः, आरण्योयं, आद्यस्तु गृहकपोतः, अद्य त्वभेदं मन्यते । पत्त्रीति सामान्यं विशेषे वर्तते,
यच्छाश्वतः– श्येनाख्यो विहगः पत्त्री पत्त्रिणो शराज्ञिणौ, माला– श्येनः पत्त्रिशशादनौ । श्यायते
श्येनः । उलति नेत्राभ्यां दहत्युलूकः, ऊर्ध्वालोकनादिति निरुक्तम्‌ । पचति पीयते वा पेचकः ।
घूको निशाटश्च ॥ १५ ॥</c>


;p{0087}
<v>व्याघ्राटस्तु भरद्वाजः खञ्जरीटस्तु खञ्जनः ।
लोहपृष्ठस्तु कङ्कः स्यादथ चाषः किकीदिविः( वः ) ॥ १६ ॥</v>
<c>व्याजिव्रन्नटति व्याघ्राटः । भरद्वाजापत्यं भरद्वाजोस्त्यस्य वा भरद्वाजश्चाटके-
राख्यः । खञ्जतीति खञ्जनः । लोहवर्णं पृष्ठमस्य । कङ्‌कते कङ्कः । चषति चाषः । किकीति दीव्यति
वाशते किकीदिविः, द्वे नामनी इत्येके, किकिदीविरित्यन्ये ॥ १६ ॥</c>


<v>कलिङ्‌गभृङ्गधूम्याटा अथ स्याच्छतपत्त्रकः ।
दार्वाघाटोथ सा( शा )रङ्‌गः स्तोककश्चातकः समाः ॥ १७ ॥</v>
<c>के लिङ्‌गं चुडास्य कलिङ्‌गः । भृङ्
गवत्कृष्णपक्षी ( भृङ्गः ) । धूमवानिवाटति धूम्याटः, धूम्र आटश्च पदैकदेशत्वात् ।
शतं बहवः पत्त्राणि पक्षा अस्य शतपत्त्रः । दार्वाहन्ति दार्वाघाटः, दारावाहनोऽणन्त्यस्यचटःसंज्ञा-
याम् ( वा० ) । सरति सारङ्गः, सह– आरङ्‌गति वा यूथका( चा )रित्वात् । स्तोकं कायति वाशते
याचते वा स्तोककः । चतते( ति ) याचते चातकः । जलरञ्जोपि ॥ १७ ॥</c>


<v>कृकवाकुस्ताम्रचूडः कुक्कुटश्चरणायुधः ॥ १८ ॥</v>
<c>कृकेण शिरोग्रीवेण वक्ति
कृकवाकुः । कुगुच्चारणेन कुटति कुक्कुटः । शिखी कालज्ञश्च ॥ १८ ॥</c>


<v>चटकः कलविङ्कः स्यात्तस्य स्त्री चटका तयोः ।
पुमपत्ये चाटकैरः स्त्र्यपत्ये चटकैव सा ॥ १९ ॥</v>
<c>चटति भिनत्ति– आहारं चटकः ।
कं शिरो लुनाति वलयति कलविङ्कः । ( चटका ) आजाद्यतष्टाप् ( सू० ), क्षिपकादित्वाभावः ( क्षिप-
कादीनांच ) । ( तयोः ) चटकस्य चटकायाश्चापत्यं पुमान्– चाटकैरः, चटकायाएरक् ( सू० ), चट-
काच्चेत्युपसंख्यानं ( चटकस्येति वाच्यम् ) । स्त्री च तदपत्यं च तत्र, स्त्रियामपत्येलुग्वक्तव्यः ( वा० ),
लुक्तद्धितलुकि ( सू० ) इति टापो लुक्यपि स्त्रीत्वात्पुनष्टाप् ॥ १९ ॥</c>


<v>कर्करेटुः करेटुः स्यात्कृकणक्रकरौ समौ ।
वनप्रियः परभृतः कोकिलः पिक इत्यपि ॥ २० ॥</v>
<c>कर्केति रेटते । केति च रेटते
वाशते ( करेटुः ) । कृ इति कणति कृकं नयति वा कृकणः । क्रेति करोति वाशते क्रकरः । परभृतः
काकीपुष्टत्वात् । कोक्रते चित्तं गृह्णाति कोकिलः । अपिकायति पिकः । कलकण्ठस्ताम्राक्षश्च ॥ २० ॥</c>


<v>काके तु करटारिष्टबलिपुष्टसकृत्प्रजाः ।
ध्वाङ्क्षात्मघोषपरभृद्बलिभुग्वायसा अपि ॥ २१ ॥</v>
<c>काशब्दं कायति कक्रते वा लौल्यात्काकः । केति रटति करटः । नास्ति रिष्टं हिंसास्यामृतभुक्त्वादरिष्टः ।
बलिभिः पुष्टो वैश्वदेवभागाहर( गार्ह )त्वाद् बलिपुष्टः । सकृत्प्रजायते सकृत्प्रजः, एकाण्डप्रसवात् । ध्वाङ्-
क्षति ध्वाङ्‌क्षः । आत्मनः स्वनाम्नो घोषोस्यात्मघोषः, काकेति वाशनात् । परान् पिकान् बिभर्ति
परभृत् । वय एव वायसः, प्रज्ञादित्वादण्‌ ( सू० ), वयते वा । एकदृष्टिश्चिरजीवी मौकुलिर्द्विकश्च ॥ २१ ॥</c>


<v>द्रोणकाकस्तु काकोलो दात्यूहः कालकण्ठकः ।
आतापि( यि )चिल्लौ दाक्षाय्यगृध्रौ कीरशुकौ समौ ॥ २२ ॥</v>
<c>( द्रोणकाकः ) वृद्धकाकोद्रिकाको वा, यदाहुः– द्रोणकाको दग्धकाको वृद्धकाको वनाश्रयः, द्रुण हिंसायां,
द्रोणोपि । द्वितीयं तृतीयं वा रूपं वहति दित्यवाट् , तस्यापत्यं दात्यूहः, देविकाशिंशपेत्यात्वम् ( सू० ) ।
कालः कण्ठोस्य कालाः कण्टका रोमोद्भेदा वास्य कालकण्ठः कालकण्टकः । जलरक्षो( ञ्जो )पि । सिंहा-
वलोकितेन समावित्येव । आतपत्यातापी । चिल्लति चिल्लः, चिल्ल शैथिल्ये । दक्षते दक्षाय्यः, श्रुदक्षिस्पृ-
हिगृहिभ्यआय्यः ( उ० ), ततोपत्येऽण् ( तस्येदम् ) । गृध्यति मांसं गृध्रः । कीशब्दमीरयति कीरः ।
शुको नीलत्वात् , शवतीत्येके । प्रियदर्शनोपि ॥ २२ ॥</c>


;p{0088}
<v>क्रुङ् क्रौ( क्रु )ञ्चोथ बकः कह्वः पुष्कराह्वस्तु सारसः ।
कोकश्चक्रश्चक्रवाको रथाङ्गाह्वयनामकः ॥ २३ ॥</v>
<c>क्रुञ्चति क्रुङ् । (क्रौञ्चः ) प्रज्ञादित्वादण् ( सू० ),
स्त्रियामजादित्वात्क्रौञ्चा । वक्ति वकः, न्यङ्क्वादिः ( सू० ) । वकोटोपि । केन के जले वा ह्वयते कह्वः ।
सरति भवः सारसो लक्ष्मणाख्यः । विलीनाङ्गो दीर्घजङ्‌घश्च । कोकते वाशते कोकः । चक्रते चक्रः ।
चक्रेति वाक्– आख्यास्य चक्रवाकः । रथाङ्गं चक्रमाह्वयो नाम चास्य रथाङ्गाह्वयो रथाङ्गनामा च ॥ २३ ॥</c>


<v>कादम्बः कलहंसः स्यादुत्क्रोशकुररौ समौ ।
हंसास्तु श्वेतगरुतश्चक्राङ्गा मानसौकसः ॥ २४ ॥</v>
<c>कदम्बस्यायं संघचारित्वात्कादम्बः । कलो मधुरवाग्हंसः ( कलहंसः ) । उच्चैः क्रोशत्युत्क्रोशः । कुरति
कुररः, कुर शब्दे, कुरेति शब्दं राति वा । हन्ति गच्छति हंसः । श्वेता गरुतः पक्षा अस्य श्वेतगरुत् ।
चक्राकाराङ्गो वृत्तत्वात् , चक्राङ्क इत्येके । मानसाख्ये देवसरस्योकोस्य मानसौकाः ॥ २४ ॥</c>


<v>राजहंसास्तु ते चञ्चुचरणैर्लोहितैः सिताः ।
मलिनैर्मल्लिकाक्षा( ख्या )स्ते धार्तराष्ट्राः सितेतरैः ॥ २५ ॥</v>
<c>चञ्चु-
सहितैश्चरणैरिति लक्षणे तृतीया । मलिनैश्चञ्चुचरणैस्ते सिता मल्लिकाक्षाः, [ मल्लिकाकाराक्षाः ] शुक्लापाङ्‌-
गत्वात् । कृष्णैश्चञ्चुचरणैर्वृतराष्ट्रे– अमात्ये भवा धार्तराष्ट्रः, राजहंसेभ्यो न्यूनत्वात् ॥ २५ ॥</c>


<v>शरारिरातिराटि( डि )श्च बलाका बिसकण्ठिका ।
हंसस्य योषिद्वरटा सारसस्य तु लक्ष्मणा ॥ २६ ॥</v>
<c>शृणन्त्येनां
शरारिः । अतत्यातिः । अटत्याटिः । एताः स्त्रियाम् , बलाहकान् कायति बलेनाकति याति वा बलाका ।
बिसभिव कण्ठोस्याः, बिसकण्टिकेत्येके । शारिका गोराटी पीतपादेति च वाच्यम् । व्रियते वरटा, स्त्रीवि-
षयत्वाज्जातेर्ङीष्‌ नास्ति, वरलापि । योषिदित्येव, लक्ष्मणीत्येके, अत एव लक्ष्मणाख्योसौ ॥ २६ ॥</c>


<v>जतुकाजिनपत्त्रा स्यात्परोष्णी तैलपायिका ।
वर्वणा मक्षिका नीला सरघा मधुमक्षिका ॥ २७ ॥</v>
<c>जत्विव कृष्णपिङ्गलत्वाज्जतुका । अजिनं पत्त्राणि पक्षा अस्या अजिनपत्त्रा चर्मचटकत्वात् । परमुष्ण-
त्वमस्याः शीतापहतत्वात् , परं विरुद्धं वा तेजसोन्धकारात् ( परोष्णी ) । तैलं पिवतीति तैलपायिका,
नित्यमास्यविकासात् । चतुःसंज्ञे( ज्ञी )त्येके, तैलाट्या– अजिनपक्षत्वात् । मुखविष्टा वल्गुलिका निशा-
टनी च । वृणोति वर्वणा । मक्षन्ति रुष्यन्त्यस्यै मक्षिका । सरन्ती घातयति सरघा ॥ २७ ॥</c>


<v>पतङ्गिका पुत्तिका स्याद्दंशस्तु वनमक्षिका ।
दंशी तज्जातिरल्पा स्थाद्गन्धोली वरटा द्वयोः ॥ २८ ॥</v>
<c>पतति–
अपतङ्गति वा पतङ्गिका । पुत्कुत्सितं तनोति पुत्तिका, मधुमक्षिकाभेदोयं, यन्निमिः– माक्षिकं
तैलवर्णं स्याद् घृतवर्णं तु पौत्तिकम् । भ्रामरं तु भवेच्छुक्लं क्षौद्र तु कपिलं भवेत् । दशति दंशः । ( दंशी )
दंशजातीया, जातेरिति ( सू० ) ङीष् । गन्धयतेऽर्दयति गन्धोली, गन्धालीत्येके । वृणोति वरटा तैला-
टाख्या ॥ २८ ॥</c>


<v>भृङ्‌गारी चीरुका चीरी झिल्लिका च स्त्रियामिमाः ।
समौ पतङ्गशलभौ खद्योतो ज्योतिरिङ्‌गणः ॥ २९ ॥</v>
<c>आकृत्या भृङ्गमियर्ति भृङ्गारी । चीति रौति चीरुका । चीति रिणाति चीरी ।
झिल्ली वाद्यभेदस्तत्तुल्यशब्दा झिल्लिका चक्राख्या, केऽणः ( सू० ) इति ह्रस्वः, झिल्लिकार्ति( झां )कृती
नामिति तु लक्ष्यम् । शलति शमं लभते वाग्नौ शलभः । खे द्योतते खद्योतः । ज्योतिषेङ्गति चलति
ज्योतिरिङ्गणः । इन्द्रगोपको ज्योतिर्माली कीटमाणिक्यं च [ –मणिश्च ] ॥ २९ ॥</c>


;p{0089}
<v>मधुव्रतो मधुकरो मधुलिण्मधुपालिनः ।
द्विरेफपुष्पलिङ्‌भृङ्गषट्पदभ्रमरालयः ॥ ३० ॥</v>
<c>मधु व्रतयति भुङ्क्ते
मधुव्रतः । अलत्यली, अलिश्च । द्वौ रेफौ नाम्न्यस्य द्विरेफः । भृज्जति बिभर्ति वा भृङ्गः । षट् पदानि
चरणा अस्य षट्पदः । भ्रमति भ्रमरः । चञ्चरीकभसले( ने )न्दिन्दिररोलम्बा देश्याम् ॥ ३० ॥</c>


<v>मयूरो बर्हिणो बर्ही नीलकण्ठो भुजङ्‌गभुक् ।
शिखावलः शिखी केकी मेघनादानुलास्यपि ॥ ३१ ॥</v>
<c>मीना-
त्यहीन् मयूरः । बर्हमस्यास्ति ( बर्हिणः ), फलबर्हाभ्यामिनन् ( वा० ) । शिखास्त्यस्य शिखावलः,
दन्तशिखात्संज्ञायां ( सू० ) वलच् । शिखी, ब्रीह्यादित्वात् ( सू० ) । मेघनादमनुलसति नृत्यति– अवश्यं
मेघनादानुलासी । चन्द्रकी शुक्लापाङ्‌गश्च ॥ ३१ ॥</c>


<v>केका वाणी मयूरस्य समौ चन्द्रकमेचकौ ।
शिखा चूडा शिखण्डस्तु पिच्छबर्हे नपुंसके ॥ ३२ ॥</v>
<c>के मूर्ध्नि कायति केका । चन्द्रप्रतिकृतिश्चन्द्रकः ।
मेचको मिश्रवर्णत्वात् , यत्कात्यः– बर्हिकण्ठसमं वर्णं मेचकं ब्रुवते बुधाः । मयूरस्येत्येव, अन्यत्रो-
पचारात् । शिखाभिर्डयते शिखण्डः । पिच्छ[ य ]ति पिच्छम् । बर्हति नृत्येनोर्ध्वीभवति बर्हम् । प्रच-
लाकोपि । कलापो नानार्थे ॥ ३२ ॥</c>


<v>खगे विहंगविहगविहंगमविहायसः ।
शकुन्तिपक्षिशकुनिशकुन्तशकुनद्विजाः ॥ ३३ ॥</v>
<c>खे गच्छति खगः, अन्यत्रापिदृश्यते ( वा० ) इति डः । विहा-
यसा गच्छति, गमेःसुपिवाच्यः ( वा० ) खच्वक्तव्यः, विहायसोविहइति ( वा० ) डे, खच्च-
डिद्वा ( वा० ) । विजिहीते विहायाः, यच्छाश्वतः– विदुर्विहायसं व्योम पक्षिणश्च विहायसः ।
शक्नोतीति, शकेरुनोन्तोन्त्युनयः ( उ० ) । पक्षाः सन्त्यस्य पक्षी । द्विर्जायत इति द्विजः ॥ ३३ ॥</c>


<v>पतत्त्रि( त्रि )पत्त्रिपतगपतत्पत्त्ररथाण्डजाः ।
नगौकोवाजिविकिरविविष्किरपतत्त्रयः ॥ ३४ ॥</v>
<c>पतत्त्राणि विद्यन्ते येषु ते पतत्त्रिणः । पतन्त्यनेनेति पतः पक्षः, पुंसिसंज्ञायांघः ( सू० ), पतैर्गच्छति
पतगः । पतति पतन् । पत्त्राणि पक्षा रथोस्य पत्त्ररथः । नगे– ओकोस्य नगौकाः । वाजो वेगोस्यास्तीति
वाजी । विकिरति भक्षं विकिरः– विष्किरः, विष्किरःशकुनिर्विकिरोवा ( सू० ) । वाति वयति
वा विः, वेञोडित् ( उ० ) । पतत्त्राणि सन्त्यस्य पतति वा पतत्त्री, पतेरत्रिन् ( उ० ), पतेरत्रिरिति
भ्रान्त्या पतर्त्रि ग्रन्थकृदिदन्तं मन्यते ॥ ३४ ॥</c>


<v>नीडोद्भवा गरुत्मन्तः पित्सन्तो नभसंगमाः ।
तेषां विशेषा हारीतो मद्गुः कारण्डवःप्लवः ॥ ३५ ॥</v>
<c>पतितुमिच्छन् पित्सन् , सनिमिमेति ( सू० ) इस्–
इडभ्यासलोपौ । नभसा गच्छति नभसंगमः, गमेःसुप्युपसंख्यानात्खच्‌ ( वा० ), वाचयमपुरंदरौच
( सू० ) इति चकारादमागमः, अत्यविचमितमिरभिलभिनभितपिपतिपनिपणिमहिभ्योऽसजिति ( उ० )
नभः( भस )शब्दोस्तीत्येके । पतड्गो नानार्थे । एते पत्त्रिविशेषाः । हरिणं वर्णमितो हारीतः । मज्जति मद्गु-
र्जलकाकः, न्यङ्क्कादिः ( सू० ) । करण्डे भवं कारण्डं पञ्जरबन्धं वाति कारण्डवः । प्लवते प्लवः ॥ ३५ ॥</c>


;p{0090}
<v>तित्तिरिः कुक्कुभो लावो जीवंजीवश्चकोरकः ।
कोयष्टिष्टिट्टिभिः कोकः क्रकरो( वर्तको ) वर्त( र्ति )कादयः ॥ ३६ ॥</v>
<c>तित्तिशब्दं राति तित्तिरिः । कुक्कुशब्दं करोति ( भाषते ) कुक्कुभः । लाति [ लावयति ] लूयते वा लावः ।
जीवेन सहचरेण जीवति जीवंजीवः, बाहुलकात्खच् । चकते( ति ) ज्योत्स्नया तृप्यति चकोरः । ओको
यजति कोयष्टिः शिखरी । टिट्टिशब्दं भाषते टिट्टिभः । कुकति [ कोकते ] कोकः । क्रेति करोति
क्रकरः । वर्तत इति ( वर्तकः ), वर्तकाशकुनौप्राचां ( वा० ) इति साधुः, पक्षे वर्तिका । आदिशब्दा-
त्कपिञ्जलादयः ॥ ३६ ॥</c>


<v>गरुत्पक्षच्छदाः पत्त्रं पतत्त्रं च तनूरुहम् ।
स्त्री पक्षतिः पक्षमूलं चञ्चुस्त्रोटिरुभे स्त्रियौ ॥ ३७ ॥</v>
<c>गिरति खं गरुत् । ( पक्षः ) पक्ष परिग्रहे । छाद्यतेनेनाङ्गं छदः, छादेर्घे ( सू० )
इति ह्रस्वः । पतत्यनेन पत्त्रम् । पतन्तं त्रायते पतत्त्रम् । मूले, पक्षात्तिः ( सू० ) । चञ्चति चलति
चञ्चुः । त्रोटयति त्रोटिः । तुण्डं च ॥ ३७ ॥</c>


<v>प्रडीनोड्डीनसंडीनान्येताः खगगतिक्रियाः ।
पेशीकोशो द्विहीनेण्डं कुलायो नीडमस्त्रियाम् ॥ ३८ ॥</v>
<c>प्रकृष्टमूर्ध्वं संहतं वा डयनं, स्वादयओदितः ( ग० सू० ),
( ओदितश्च ) इति निष्ठानत्वम् । एता इति हि डीनाद्युपलक्षणार्थे । पेशीनां मांसखण्डानां कोशः ।
अमति निःसरत्यस्मादण्डम् । तिस्रः संज्ञा इति गौडाः । कौ लीयते कुल्यते कुलमेति वा कुलायः ।
निलीयतेस्मिन् नीडः ॥ ३८ ॥</c>


<v>पोतः पाकोर्भको डिम्भः पृथुकः शावकः शिशुः ।
स्त्रीपुंसौ मिथुनं द्वन्द्वं युग्मं तु युगलं युगम् ॥ ३९ ॥</v>
<c>पुनाति पोतः । पान्त्येनं पिबति स्तनौ वा पाकः । ऋभ्यते( अर्यते )
वृद्धिं प्राप्यतेऽर्भकः । डयति( ते ) डिम्भः । प्रथते वर्धते पृथु कायति वा पृथुकः । श्यति शवति वा
शावकः । शिनोति स्नेहेन शेते वात्यर्थं शिशुः । स्त्री च पुमांश्च स्त्रीपुंसौ, अचतुरविचतुरेति ( सू० )
साधुः । मेथते संगच्छते मिथुनम् , मिथृमेथृ संगमने । द्वन्द्वमिति, द्वन्द्वंरहस्यमर्यादेति ( सू० ) साधुः,
यत्कालिदासः– द्वन्द्वानि भावं क्रियया विवव्रुः । युज्यते धर्मिवृत्त्या युगम् । धर्मवृत्तौ तु युगं लाति
युगलं, मत्वर्थीयो वा लच् ( सिध्मादिभ्यश्च ) ॥ ३९ ॥</c>


<v>समूहनिवहव्यूहसंदोहविसरव्रजाः ।
स्तोमौघनिकरव्रातवारसंघातसंचयाः ॥ ४० ॥</v>
<c>समूह्यते ढौक्यते समूहः । निवहति निवहः ।
व्यूहते व्यूहः । संदुह्यते प्रपूर्यते संदोहः । विस्रियते विसरः । वज्यते व्रजः, गोचरसंचरवहव्रजेति ( सू० )
साधुः । स्तूयते स्तोमः । ओह्यते– ओघः, न्यङ्क्वादिः ( सू० ) । निकीर्यते निकरः । व्रियते वारः ।
संहन्यते संघातः, होहन्तेरिति ( सू० ) घः । संचीयते संचयः ॥ ४० ॥</c>


<v>समुदायः समुदयः समवायश्चयो गणः ।
स्त्रियां तु संहतिर्वृन्दं निकुरम्बं कदम्बकम् ॥ ४१ ॥</v>
<c>समुदयनं समुदायः, अयते-
र्घञ् । समुदयः, इणोऽच्‌ । समवेयते समवायः । चीयते चयः । गण्यते गणः । वृणोति वृन्दम् । निकु-
रति निकुरम्बम् । कदम्बप्रतिकृतिः केसरसंचयात्मकत्वात् ( कदम्बकम् ), कुत्सितमम्बते वा ॥ ४१ ॥</c>


<v>वृन्दभेदाः समैर्वर्गः संघसार्थौ तु जन्तुभिः ।
सजातीयैः कुलं यूथं तिरश्चां पुंनपुंसकम् ॥ ४२ ॥</v>
<c>समूहविशेषा वक्ष्यन्त इति शेषः । सजातीयैः प्राणिभिरप्राणिभिश्च समूहो वर्गः, वृज्यते विजातीयेभ्य
इति । प्राणिभिः समूहः ( संघः ), संहन्यते संघः, संघोद्घौगणप्रशंसयोः ( सू० ) इति साधुः, यथा
गोसंघः, मेघसंघाद्युपचारात् । सरति सार्थोध्वगवृन्दम् । जन्तुभिरित्येव, कुल संस्त्याने बन्धुषु च, ( यथा )
विप्रकुलम् । वृन्दमित्येव, यथा मृगयूथः, यु मिश्रणे ॥ ४२ ॥</c>


;p{0091}
<v>पशूनां समजोन्येषां समाजोथ सधर्मिणाम् ।
स्यान्निकायः पुञ्जराशी तूत्करः कूटमस्त्रियाम् ॥ ४३ ॥</v>
<c>संवीयते समजः, समुदोरजःपशुष्विति
( सू० ) अप् । पशुभ्योन्येषां वृन्दं ( समाजः ), यथा श्रोत्रियसमाजः । ( सधर्मिणां ) समूह इत्येव,
यथा श्रमणनिकायः, निचीयते निकायः, निवासचितिशरीरेष्विति ( सू० ) घञ् कत्वं च । धान्यादेरु-
च्छ्रितं वृन्दं, पुञ्ज्यते पुञ्जः पूर्यते वा । रश्यते राशिः, रशिः सौत्रो दीप्त्यर्थः । उत्कीर्यत उत्किरः ।
कुट्यते कूटः ॥ ४३ ॥</c>


<v>कापोतशौकमायूरतैत्तिरादीनि तद्गणे ।
गृहासक्ताः पक्षिमृगाश्छेकास्ते गृह्यकाश्च ते ॥ ४४ ॥</v>
;c{इति सिंहादिवर्गः । ५ ।}
<c>कपोतादिसमूह एतानि वर्तन्ते, अनुदात्तादेरञ् ( सू० ) । आदिशब्दात्काकादि ।
छायन्ते छेकाः पञ्जरादौ स्थाप्यन्ते । गृह्यन्ते गृह्यकाः, पदास्वैरीति ( सू० ) क्यप् , स्वार्थे कन् ॥ ४४ ॥
इति सिंहादिवर्गः । ५ ।</c>


<v>मनुष्या मानुषा मर्त्या मनुजा मानवा नराः ।
स्युः पुमांसः पञ्चजनाः पुरुषाः पूरुषा नरः ॥ १ ॥</v>
<c>मनोरपत्यं मनुष्यो मानुषश्च, मनोर्जातावञ्यतौषुक्‌च ( सू० ) । म्रियते मर्त्यः, स्वार्थे यत् ।
मानवः, तस्येदमर्थेऽण्‌ , अपत्यार्थे अञ्यद्‌भ्यां बाधितत्वात् । नृणाति नरः, नृ नये । पाति पुमान् ।
पञ्चभिर्भूतैर्जातः पञ्चजनः । पुरि पुरि शयनात्पूरणाद्वा पुरुषः । ( पूरुषः ) अन्येषामपीति ( सू० ) वा
दीर्घः । नयति ना, नयतेर्डिच्च ( उ० ) इति ऋः ॥ १ ॥</c>


<v>स्त्री योषिदबला योषा नारी सीमन्तिनी वधूः ।
प्रतीपदर्शिनी वामा वनिता महिला तथा ॥ २ ॥</v>
<c>स्त्यायतेस्यां गर्भः स्त्री । यौति पुंसा
[ योषति ] योषित् , हृसृरुहियुषिभ्यइतिः ( उ० ) । युष्य( योष )त्यन्यं यौति वा योषा । नारीति,
नृनरयोर्वृद्धिश्च ( ग० सू० ) इति शार्ङ्‌गरवादिपाठान्‌ङीन् । सीमन्तः केशवेशोस्त्यस्याः सीमन्तिनी ।
उह्यतेसौ भर्त्रा, बध्यतेनया भर्ता वा वधूः । प्रतीपं वक्रं पश्यति, अपाङ्गनिरीक्षणात् । वामा विपरतिल-
क्षणया शृङ्गारवेदनाद्वा । वनति भजति वनिता । मह्यते महिला । तथाशब्दान्महेलापि, यल्लक्ष्यम्– अज-
यद् द्विषतः प्राप्तनयः परमहेलया । स्वप्नेपि मनसि स्पृष्टो न यः परमहेलया ॥ २ ॥</c>


<v>विशेषास्त्वङ्‌गना भीरुः कामिनी वामलोचना ।
प्रमदा मानिनी कान्ता ललना च नितम्बिनी ॥ ३ ॥</v>
<c>प्रशस्तान्यङ्‌गान्यस्या
अङ्गना, अङ्गात्कल्याणे ( ग० सू० ) इति पामादित्वान्नः ( लोमादिपामादीति) । बिभेति तच्छीला
भीरुः, भियःक्रुक्लुकनौ ( सू० ) । कामयते कामिनी । वामे बाधके लोचने अस्या वामलोचना ।
प्रकृष्टो मदः कामवेगोस्याः प्रमदा । मानः प्रणयकोपोस्या मानिनी । काम्यते कान्ता । लडति ला-
( ल )ल्यते वा ललना, लड विलासे, लल ईप्सायां वा । नितम्बिनी गुरुनितम्बा ॥ ३ ॥</c>


;p{0092}
<v>सुन्दरी रमणी रामा कोपना सैव भामिनी ।
वरारोहा मत्तकाशिन्युत्तमा वरवर्णिनी ॥ ४ ॥</v>
<c>विशेषा
इत्येव । सुष्ठु– आद्रियते सुन्दरी । रमन्तेस्यां रमणी । रमते रामा, ज्वलादित्वाण्णः ( सू० ) । कुप्यति
तच्छीला कोपना, क्रुधमण्डार्थेभ्यश्च ( सू० ) इति युच् । भामिनी, भाम क्रोधे । उत्तमा स्त्रीपर्याया ।
आरुह्यतेऽस्मिन्नारोहो नितम्बः, स वरोस्या वरारोहा । मत्ता क्षीवेव काशते भाति मत्तकाशिनी, कर्तर्युप-
माने ( सू० ) णिनिः । वरो वर्णोस्या वरवर्णिनी ॥ ४ ॥</c>


<v>कृताभिषेका महिषी भोगिन्योन्या नृपस्त्रियः ।
पत्नी पाणिगृहीती च द्वितीया सहधर्मिणी ॥ ५ ॥</v>
<c>नृपस्त्रीत्येव । श्रीमहादेवीत्वे कृताभिषेका, यथा
वासवदत्ता, मह्यते पूज्यते महिषी । पद्मावत्याद्याः, भोगोस्त्यासां भोगिन्यः । पत्युर्नोयज्ञसंयोगे ( सू० )
इति पत्नी । पाणिर्गृहीतोस्याः, बहुव्रीहेश्चान्तोदात्तात् ( सू० ) इत्यत्र पाणिगृहीतीत्यादिना ( वा० )
विशेष इति ङीष्‌ । द्वितीया धर्मसहाया । सह धर्मोस्त्यस्याः सहधर्मिणी, यज्ञादौ सहाधिकारात् ॥ ५ ॥</c>


<v>भार्या जायाथ पुंभूम्नि दाराः स्यात्तु कुटुम्बिनी ।
पुरन्ध्री सुचरित्रा तु सती साध्वी पतिव्रता ॥ ६ ॥</v>
<c>भरणीया भार्या, संज्ञायां भृञः– ऋहलोर्ण्यत् ( सू० ) । जायतेस्यां पतिर्जाया, यन्मनुः– जायायास्तद्धि
जायात्वं यदस्यां जायते पुनः । दारयन्ति दाराः, दारजारौकर्तरिणिलुक्‌च ( वा० ) । अथशब्दात्पुंभूम्नोर्न
पूर्वभाक्त्वम् । सहचरी च । कुटुम्बं पुत्रभृत्याद्यस्त्यस्याः कुटुम्बिनी । पुरं धत्ते पुरंध्री । पतिसेवैव व्रतं
यस्याः सा पतिव्रता, यत्स्मृतिः– नास्ति स्त्रीणां पृथग्यज्ञो न व्रतमिति ॥ ६ ॥</c>


<v>कृतसापत्न( त्नि )काध्यूढाधिविन्नाथ स्वयंवरा ।
पतिंवरा च वर्या च कुलस्त्री कुलपालिका ॥ ७ ॥</v>
<c>कृतं सापत्नक सपत्नी-
भावोस्याः ( कृतसापत्नका ) । अध्युपर्युह्यते द्वितीया( अन्या )स्या अध्यूढा । अधिविन्दत्यस्यामधि-
विन्ना । स्वयं वृणीते स्वयंवरा, संज्ञायांभृतृविजीति ( सू० ) खच् । पतिं वृणीते पतिंवरा, खच् ।
व्रियतेनया वर्या, अवद्यपण्येति ( सू० ) साधुः, वरमर्हति वा । कुलस्य संपादयित्री स्त्री( कुलस्त्री )
॥ ७ ॥</c>


<v>कन्या कुमारी गौरी तु नग्निकानागतार्तवा ।
स्यान्मध्यमा दृष्टरजास्तरुणी युवतिः समे ॥ ८ ॥</v>
<c>कनति कन्या, कनी दीप्तौ, अघ्न्यादिः ( उ० ), कन्यायाःकनीनच ( सू० ) इति लिङ्‌गाद्‌
ङीप्‌– नास्ति । कुमारयति क्रीडति कुमारी कुत्सितो मारोस्या वा, अनूढत्वात् । अष्टवर्षा भवेद् गौरी
दशमे नग्निका भवेदिति स्मार्तो विशेषो नाद्रितः । गो( गु )रते गौरी । नजते नग्ना, ओणजी ओलजी
व्रीडे । ऋतौ भवमार्तवं रजः । ( मध्यमा ) अजाद्यतष्टाप्‌ ( सू० ) । ( तरुणी ) वयसिप्रथमे ( सू० )
इति ङीप्‌ स्यात् , नञ्‌स्नञीकक्ख्युंस्तरुणतलुनानामुपसंख्यानात् ( वा० ) वा ङीप् । ( युवतिः ) यूनस्तिः
( सू० ) ॥ ८ ॥</c>


<v>समाः स्नुषा जनी वध्वश्चिरण्टी तु सुवासिनी ।
इच्छावती कामुका स्याद्‌ वृषस्यन्ती तु कामुकी ॥ ९ ॥</v>
<c>स्नौति स्नुषा । जायतेस्यां जनी । वधूटी च ग्रामटिकावत् । चिरिणोति चिरिण्टी,
चरति चरण्टीत्येके, वयस्यचरमे ( वा० ) इति ङीप् । सुष्ठु वसति सुवासिनी, स्ववासिनीति द्रवि-
[ मि ]डाः । ( कामुका ) लषपतपदेत्युकञ् ( सू० ) । वृषमिच्छति, सुप आत्मनःक्यच् ( सू० ),
अश्वक्षीरवृषलवणानामात्मप्रीतौक्यचि ( सू० ) इत्यात्राश्ववृषयोर्मैथुनेच्छायामिति ( वा० ) असुक् । जान-
पदकुण्डति ( सू० ) मैथुनेच्छायां ङीषि कामुकी ॥ ९ ॥</c>


;p{0093}
<v>कान्तार्थिनी तु या याति संकेतं साभिसारिका ।
पुंश्चली चर्षणी बन्धक्यसती कुलटेत्वरी ॥ १० ॥</v>
<c>यद्भरतः– हित्वा लज्जाभये श्लिष्टा मदनेन
मदेन च । अभिसारयते कान्तं सा भवेदभिसारिका । ण्वुलन्तोयं ( अभिसारिका ) । वासकसज्जा विरहो-
त्कण्ठिता खण्डिता विप्रलब्धा कलहान्तरिता तथा प्रोषितभर्तृका स्वाधीनदयितेत्यन्या सप्तान्वर्थत्वान्न
दर्शिताः । पुमांसं चलयति पुंश्चली । कर्षति चेतश्चर्षणी, कृषेरादेश्वचः ( उ० ) । बध्नाति बन्धकी ।
कुलान्यटति कुलटा शकन्ध्वादिः ( वा० ), कुत्सितं लटतीत्येके । एति तच्लीला– इत्वरी चपला, इण्न-
श्‌जिसर्तिभ्यः करप् ( सू० ) ॥ १० ॥</c>


<v>स्वैरिणी पांशुला च स्यादशिश्वी शिशुना विना ।
अवीरा निष्पतिसुता विश्वस्ताविधवे समे ॥ ११ ॥</v>
<c>स्वेनेर्ते तच्छीला स्वैरिणी, स्वादीरेरिणोः ( वा० ) इति वृद्धिः ।
पांशुर्मालिन्यहेतुरस्त्यस्याः पांशुला । ( अशिश्वी ), सख्यशिश्वीतिभाषायां ( सू० ) इति साधुः । न
विद्येते वीरौ पतिपुत्रावस्या अवीरा । विश्वसिति स्म विश्वस्ता । विगतो धवो भर्तास्या विधवा ॥ ११ ॥</c>


<v>आलिः सखी वयस्या च पतिवत्नी सभर्तृका ।
वृद्धा पलिक्नी प्राज्ञी तु प्रज्ञा प्राज्ञा तु धीमती ॥ १२ ॥</v>
<c>अल( आलय )त्यालिः, यच्छाश्वतः– आलिः सखी सेतुरालिरालिरावलिरिष्यते । समानं ख्याति सखी ।
वयसा तुल्या वयस्या, नौवयोधर्मेति ( सू० ) यत् । सध्रीची च । ( पतिवत्नी ) अन्तर्वत्पतिवतोर्नुक्‌
( सू० ), ङीप् च । ( पलिक्नी ) असितपलितयोर्न ( वा० ), छन्दसिक्नमेके ( वा० ), भाषायाम-
पीष्यत इति ङीप् च । प्रजानातीति प्रज्ञा, इगुपधेतिकः ( सू० ) । ( प्राज्ञी ) प्रज्ञादिभ्यश्चेति ( सू० )
स्वार्थेण् । प्रज्ञास्त्यस्याः ( प्राज्ञा ), प्रज्ञाश्रद्धार्चावृत्तिभ्योणः ( सू० ) ॥ १२ ॥</c>


<v>शूद्री शूद्रस्य भार्या स्याच्छूद्रा तज्जारिरेव च ।
आभीरी तु महाशूद्री जातिपुंयोगयोः समा ॥ १३ ॥</v>
<c>( शूद्री ) पुंयोगादाख्यायां ( सू० )
इति ङीष्‌ । शूद्रजातीया स्त्री शूद्रा, शूद्राचामहत्पूर्वाजातिः ( वा० ) इति– अजादित्वाट्टाप् । आभीरजा-
तीया महाशूद्रस्य स्त्री च, जातिलक्षणे पुंयोगे च ङीप्‌ । वैश्यभेद एवाभीरो गवाद्युपजीवी । अन्यत्र महती
चासौ शूद्रा च महाशूद्रा ॥ १३ ॥</c>


<v>अर्याणी स्वयमर्या स्यात्क्षत्त्रिया क्षत्त्रियाण्यपि ।
उपाध्यायाप्युपाध्यायी स्यादाचार्यापि च स्वतः ॥ १४ ॥</v>
<c>स्वयं पुंयोगं विना । अर्यक्षत्त्रियाभ्यांवास्वार्थे ( वा० ) इति ङीषा-
नुकौ, पक्षे टाप् , योपधत्वाज्जातिलक्षणो ङीप्‌– नास्ति । स्वयमित्येव । उपेत्याधीयतेस्याः, अपादाने
स्त्रियामुपसंख्यानंतदन्ताच्चवाङीष्‌ ( वा० ) इति घञ् वा च ङीष्‌ । स्वयं मन्त्रव्याख्याकृदाचार्या । स्वता
जातावित्यर्थः, योपधत्वाज्जातेर्ङीष्‌– नास्ति ॥ १४ ॥</c>


<v>आचार्यानी तु पुंयोगे स्यादर्यी क्षत्रियी तथा ।
उपाध्यायान्युपाध्यायी पोटा स्त्रीपुंसलक्षणा ॥ १५ ॥</v>
<c>( आचार्यानी ) इन्द्रवरुणेति ( सू० ) ङीषानुकौ
आचार्यादणत्वंचेति वक्तव्यम् ( वा० ) । पुंयोग इत्येव, ( उपाध्यायानी ) उपाध्यायमातुलाभ्यांवेति
( मातुलोपाध्याययोरानुग्वा ) पक्षे ङीषानुकौ । पुट संश्लेषणे, उभयव्यञ्जना पोटा नपुंसकाख्या ॥ १५ ॥</c>


;p{0094}
<v>वीरपत्नी वीरभार्या वीरमाता तु वीरसूः ।
जातापत्या प्रजाता च प्रसूता च प्रसूतिका ॥ १६ ॥</v>
<c>( वीरपत्नी ) नित्यंसपत्न्यादिषु ( सू० ) इति नान्तत्वाद्– ऋन्नेभ्योङीप् ( सू० ) । वीरं सूतवती वीरसूः
सत्सूद्विषेति ( सू० ) क्विप् ।वीरप्रसूर्जगति भार्गवरेणुकैव ( बा० रा० ) वीरस्य प्रसूर्मातेत्यर्थः । जीव-
त्तोका तु जीवसूः । वोटा तु कटहारिणी । जनयितुं प्रवृत्ता सा प्रजाता । ( प्रसूतिका ) सूतकापुत्रिका-
वृन्दारकाणांवा ( वा० ) इति पक्षे– इत्वम् , आख्याग्रहणात्पुंयोगेपि ङीष्‌ नास्ति ॥ १६ ॥</c>


<v>स्त्री नग्निका कोटवी स्याद् दूतीसंचारिके समे ।
कात्यायन्यर्धवृद्धा या का( क )षायवसनाधवा ॥ १७ ॥</v>
<c>विवस्त्रा
योषिन्मुक्तकेशीत्यागमः । कोटेन लज्जावशात्कुटिलत्वेन वेति याति कोटवी । दूयन्तेस्या मौखर्याद्‌
दूती । संचारयति ( संदेशं ) प्रापयति संचारिका । कतस्यापत्यमिव कात्यायनी, ऋषिपत्न्याकारत्वात् ।
त्रिलक्षणेयं, कषायेण रक्तं वस्त्रं शुद्धत्वादस्याः काषायवसना, अधवा– अपुंस्का रण्डेत्यर्थः ॥ १७ ॥</c>


<v>सैरन्ध्री परवेश्मस्था स्ववशा शिल्पकारिका ।
असिक्नी स्यादवृद्धा या प्रैष्यान्तःपुरचारिणी ॥ १८ ॥</v>
<c>शिल्पं
प्रसाधनादि तेन या परवेश्मान्युपजीवति, स्ववशा स्वायत्ता, एकायत्ता न भवतीत्यर्थः । सह– एरं प्रेरणं
धरते सैरन्ध्री, चतुःषष्टिकलाभिज्ञा शीलरूपादिसेविनी । प्रसाधनोपचारज्ञा सैरन्ध्री स्ववशेति चेति
कात्यः । असितपलितयोः क्नम् ङीप् च । प्रादेषैष्ययोर्वृद्धिः ( प्रादूहोढोढ्येषैष्येषु ) । द्वे वाक्ये इत्येके
तन्न, यन्मुनिः– असिक्नी स्यादवृद्धा या प्रैष्यान्तःपुरयोषिता ॥ १८ ॥</c>


<v>वारस्त्री गणिका वेश्या रूपाजीवाथ सा जनैः ।
सत्कृता वारमुख्या स्यात्कुट्टनी शम्भली समे ॥ १९ ॥</v>
<c>वारे राजदेवादिसेवाक्रमे स्त्री
वारस्त्री । गणः पेटकोस्त्यस्याः, गणयतीश्वरानीश्वरौ वा गणिका । वेशे वेश्यावाटे भवा वेश्या । पण्यस्त्री
पणस्त्री च । वारे सेवाक्रमे मुख्या ( वारमुख्या ) । कुट्टयति कुट्टनी । शं श्रेयो भालयति शंभं श्रेयोयुक्तं
लाति वा शंभली । चुन्दी देश्याम् ॥ १९ ॥</c>


<v>विप्रश्निका त्वीक्षणिका दैवज्ञाथ रजस्वला ।
स्त्रीधर्मिण्यपि चात्रेयी मलिनी पुष्पवत्यपि ॥ २० ॥</v>
<c>विप्रश्नो दैवप्रच्छन्नं शुभाशुभेक्षणं वास्त्यस्याः ( विप्रश्निका ) ।
दैवं शुभाशुभं कर्म जानाति दैवज्ञा, अन्तःपुरस्यापुंस्प्रवेश्यत्वात् । रजोस्त्यस्या रजस्वला, रजःकृष्या-
सुतीति ( सू० ) वलच् । स्त्रीधर्मो रजोस्त्यस्याः स्त्रीधर्मिणी । अत्रेरपत्यमात्रेयी । ( मलिनी ) मलिना-
द्रजसिङीप् ( वा० ), मलादिन्नन्ताद्वा ङीप् ॥ २० ॥</c>


<v>ऋतुमत्यप्युदक्यापि स्याद्रजः पुष्पमार्तवम् ।
श्रद्धालुर्दोहदवती निष्कला विगतार्तवा ॥ २१ ॥</v>
<c>ऋतू रजोस्त्यस्या ऋतुमती । उदकात्संज्ञायां यति
उदक्या, उदकर्महतीति । पुष्पितेति माला । पुष्यवत्यवीरिति प्राच्याः पेठुः, अव्यते रक्ष्यतेन्येभ्योऽ-
र्वाः, अवितृस्तृतन्त्रिभ्यईः ( उ० ) । अविरात्रेयीत्येके, यत्कात्यः– अविं स्त्रीधर्मिणीं विद्यादिति । पुष्पं
सुतफलहेतुत्वाद्रजः । ऋतुरेवार्तवम् , ऋतुः स्त्रीरजोत्र, ऋतौ गर्भग्रहणकाले भवं वा, ऋतुः प्राप्तोस्य वा ।
( स्पृहिगृ हिपतिदयि )निद्रातन्द्राश्रद्धाभ्यआलुच्‌ ( सू० ) । दोहदं गर्भिण्यभिलाषोस्त्यस्या दोहदवती,
मेष्कान्ता कलाभ्योऽशुद्धिभ्यो निष्कला जीर्णर्तुः ॥ २१ ॥</c>


;p{0095}
<v>आपन्नसत्त्वा स्याद्‌ गुर्विण्यन्तर्वत्नी च गर्भिणी ।
गणिकादेस्तु गाणिक्यं गार्भिणं यौवतं गणे ॥ २२ ॥</v>
<c>आपन्नं गृहीतं सत्त्वं गर्भोनयापन्नसत्त्वा । गुरु-
र्गर्भोस्या गुर्विणी, व्रीह्यादित्वादिनिः ( सू० ) । गुर्वीति च भागुरिः । अन्तर्विद्यतेस्याः ( अन्तर्वत्नी ),
अन्तर्वत्पतिक्तोर्नुक् ( सू० ) । गणिकानां समूहो गाणिक्यं, गणिकायायञितिवक्तव्यं ( वा० ) इति यञ् ।
गर्भिणीनां समूहो गार्भिणं, इनण्यनपत्ये ( सू० ) इति प्रकृतिभावः ( नस्तद्धित इति टिलोपे प्राप्ते ) ।
युवतीनां समूहो यौवतं, युवत्या अपुंवदिति गणपाठात् ( भिक्षादिषु ), भस्याढेतद्धिते ( वा० ) इति
पुंवद्भावो नास्ति ॥ २२ ॥</c>


<v>पुनर्भूर्दिधिषूरूढा द्विस्तस्या दिधिषूः पतिः ।
स तु द्विजोग्रेदिधिषूः सैव यस्य कुटुम्बिनी ॥ २३ ॥</v>
<c>पुनर्भवति पुनर्भूः । दिधेष्टि वाच्या भवति दिधिषूः । द्वौ वारौ द्विरूढा
संस्कृता, यदाहुः– अक्षता च क्षता चैव पुनर्भूः संस्कृता पुनः ( याज्ञ० ) । मनुस्त्वन्यथाह– ज्येष्ठायां यद्यनूढायां
कन्यायामुह्यतेनुजा । सा चाग्रेदिधिषूर्ज्ञेया पूर्वा तु दिधिषूर्मता । तस्याः पुनर्भ्वाः पतिः, किं च– पुनर्भू-
पतिरुक्तश्च पुनर्भूर्दिधिषूस्तथेत्येषोप्यूदन्तः, दिधिषूमिच्छत्यात्मन इति क्यच् ( सुपआत्मनःक्यच् ), क्विप्‌
( अन्येभ्योपिदृश्यते ) । अग्रेनन्यभार्यत्वात्प्रधानं दिधिषूर्यस्य सोग्रेदिधिषूः, समासान्तविधिरनित्यः ॥ २३ ॥</c>


<v>कानीनः कन्यकाजातः सुतोथ सुभगासुतः ।
सौभागिनेयः स्यात्पारस्त्रैणेयस्तु परस्त्रियाः ॥ २४ ॥</v>
<c>( कानीनः ) कन्यायाःकनीनचेत्यण्‌ ( सू० ) । ( सौभागिनेयः ) कल्याण्यादीनामिनङ् ( सू० ) इति
ढगिनङौ । एवं दौर्भागिनेय इत्याद्युन्नेयं, हृद्भगसिन्ध्वन्तेपूर्वपदस्यच ( सू० ) इत्युभयपदवृद्धिः, उत्तरत्र-
अनुशतिकादीनांचेति ( सू० ) । सुत इत्येव, परस्त्री कल्याण्यादिः ॥ २४ ॥</c>


<v>पैतृष्वसेयः स्यात्पैतृष्वस्त्रीयश्च पितृष्वसुः ।
सुतो मातृष्वसुश्चैवं वैमात्रेयो विमातृजः ॥ २५ ॥</v>
<c>( पैतृष्वस्रीयः )
पितृष्वसुश्छण्‌ ( सू० ) । ( पैतृष्वसेयः ) ढकिलोपः ( सू० ) इति ज्ञापकाड्– ढक्– अन्त्यलोपश्च । सुत
इत्येव, मातृष्वसुश्च ( सू० ) इति छणि मातृष्वस्रीयः, ढकिलोपः ( सू० ) इति ढकि मातृष्वसेयः । विरु-
द्धाया मातुरपत्यं वैमात्रेयोऽसोदर्यो भ्राता, शुभ्रादित्वात् ( सू० ) ढक्, स्त्रीभ्योढक् ( सू० ) इत्यत्र
स्त्रीप्रत्ययग्रहणात् । सांमातुरस्तूभयमातृकः ॥ २५ ॥</c>


<v>अथ बान्धकिनेयः स्याद्बन्धुलश्चासतीसुतः ।
कौलटेयः कौलटेरो भिक्षुकी तु सती यदि ॥ २६ ॥</v>
<c>बन्धक्या अपत्यं, कल्याणादीनामिनङ् ( सू० )
इति ढगिनङादेशः । बन्धून्– लाति बन्धुला । कुलटाया अपत्यं, स्त्रीभ्योढक् ( सू० ) । ( कौलटेरः )
क्षुद्राभ्योवा ( सू० ) इति ढ्रक् ॥ २६ ॥</c>


<v>तदा कौलटिनेयोस्याः कौलटेयोपि चात्मजः ।
आत्मजस्तनयः सूनुः सुतः पुत्रः स्त्रियां त्वमी ॥ २७ ॥</v>
<c>सा हि भिक्षार्थिनी कुलान्यटति, कुलटायावा ( सू० ) इति
ढगिनङौ, पक्षे ढगेव क्षुद्रात्वाभावात् , अङ्गशीलहीना हि क्षुद्रा । तनोति कुलं तनयः । सूयते सूनुः ।
सुवति सुतः । पुन्नरकात्त्रायते पुत्त्रः, पुनाति वा, पुवोह्रस्वश्च ( उ० ) इति क्त्रः । दारकदायादौ च
॥ २७ ॥</c>


;p{0096}
<v>आहुर्दुहितरं सर्वेपत्यं तोकं तयोः समे ।
स्वजाते त्वौरसोरस्यौ तातस्तु जनकः पिता ॥ २८ ॥</v>
<c>आत्मजादयः स्त्रियां वृत्ता दुहितृवाचकाः । गौरादौ पुत्री । दोग्धि पितरौ दुहिता । ( तयोः
समे ) पुत्रे दुहितरि च सामान्येन वर्तेते । अपतनमपत् , अपति साध्वपत्यम् । स्तूयते तोकम् । संततिः
संतानः, नन्दनोद्वहप्रजाः, [ तन्तुश्च ] । उरसा निर्मिते यच्चेति– अण्यतौ ( उरसोयच्च, उरसोण्‌च ) ।
तनोति कुलं तातः, स्वार्थेऽण् । जनयति जनकः । पाति पिता । वप्ता च ॥ २८ ॥</c>


<v>जनयित्री प्रसूर्माता जननी भगिनी स्वसा ।
ननन्दा तु स्वसा पत्युर्नप्त्री पौत्री सुतात्मजा ॥ २९ ॥</v>
<c>या अनित्री त्रिलोक्या
इति त्वन्तर्भावितण्यर्थत्वात् । प्रसूयते प्रसूः । मात्यस्यां गर्भो माता । भगं कल्याणमस्त्यस्या भगिनी ।
सुष्ठ्वस्यते स्वसा, सावसेर्ऋन् ( उ० ), नषट्स्वस्रादिभ्यः ( सू० ) इति ङीप् नास्ति । न नन्दति भ्रातृ-
जायां ननन्दा, नञिचनन्देः ( उ० ) इति ऋन् । न पतत्यनया कुलं नप्त्री । पुत्रस्यापत्यं पौत्री सुत-
म्यात्मजा ॥ २९ ॥</c>


<v>भार्यास्तु भ्रातृवर्गस्य यातरः स्युः परस्परम् ।
प्रजावती भ्रातृजाया मातुलानी तु मातुली ॥ ३० ॥</v>
<c>यतते स्पर्धया याता, यतेर्वृद्धिश्च ( उ० ) इति ऋन् । ( भ्रातृजाया ) ऋतोविद्या-
योनिसंबन्धेभ्यः ( सू० ) इति षष्ठ्या अलुग्नास्ति, सप्तमीसमासात् , यथा– द्रक्ष्यति भ्रातृजायाम् (मे-
घ० ) । ( मातुलानी ) इन्द्रवरुणेति ( सू० ) ङीषानुकौ । उपाध्यायमातुलाभ्यां वा ( मातुलोपाध्याययो-
रानुग्वा ) इति पक्षे ङीष्‌ ॥ ३० ॥</c>


<v>पतिपत्न्योः प्रसूः श्वश्रूः श्वशुरस्तु पिता तयोः ।
पितुर्भ्राता पितृव्यः स्यान्मातुर्भ्राता तु मातुलः ॥ ३१ ॥</v>
<c>पत्युर्माता पत्न्याः श्वश्रूः, पत्न्या माता पत्युः श्वश्रूः, श्वशुरस्योकाराकारलो-
पश्च ( वा० ) इत्यूङ् । तयोः पतिपत्न्योः पितान्योन्यं श्वशुरः, शु पूजितं कृत्वाश्नुते । ( पितृव्यः ) पितृव्यमातुलमा-
तामहपितामहाः ( सू० ) इति साधुः । ( मातुलः ) प्राग्वत् ॥ ३१ ॥</c>


<v>श्यालाः स्युर्भ्रातरः पत्न्याः स्वामिनो देवृदेवरौ ।
स्वस्त्रीयो भागिनेयः स्याज्जामाता दुहितुः पतिः ॥ ३२ ॥</v>
<c>श्यायते श्यालः, स्यम वितर्केस्माद्वा ( स्यालः ),
पत्युः श्याला इत्यर्थः । स्वामिनः पत्युः– भ्राता कनिष्ठः पत्न्याः, दीव्यति देवा, दिवेर्ऋः ( उ० ) । अर्तिकमिभ्रमिचमिदे-
विवासिभ्यश्चिदित्यरः ( उ० ) देवरः । स्वसुरपत्यं स्वस्रीयः, स्वसुश्छः ( सू० ) । जायां मिमीते जामाता ॥ ३२ ॥</c>


<v>पितामहः पितृपिता तत्पिता प्रपितामहः ।
मातुर्मातामहाद्येवं सपिण्डास्तु सनाभयः ॥ ३३ ॥</v>
<c>प्रगतः पितामहात् ( प्रपितामहः ) । मातुः पिता मातामहः, [ तत्पिता प्रमातामहः ] । समानः पिण्ड एषां,
यत्स्मृतिः– सपिण्डता तु पुरुषे सप्तमे विनिवर्तते । सप्तमादूर्ध्वं सगोत्राः । समानो नाभिर्मूलमेषां सनाभयः,
ज्योतिर्जनपदेति ( सू० ) समानस्य सत्वम् ॥ ३३ ॥</c>


<v>समानोदर्यसोदर्यसगर्भ्यसहजाः समाः ।
सगोत्रबान्धवज्ञातिबन्धुस्वस्वजनाः समाः ॥ ३४ ॥</v>
<c>समान उदरे शयितः समानोदर्यः, समानोदरे-
शयितः ( सू० ) इति यत् । सोदरशब्दात्– सोदराद्यः ( सू० ), विभाषोदर इति ( सू० )
समानस्य सत्वं वा । समाने गर्भे भवः सगर्भ्यः, सगर्भसयूथसनुताद्यन् ( सू० ), छान्दसोपि लोकेभिधानात् ।
सह जायते सहजो भ्राता । समानं गोत्रमेषां सगोत्राः, ज्योतिर्जनपदेति ( सू० ) सत्वम् । ज्ञायते ज्ञातिः ।
बध्नाति बन्धुः । ( बान्धवः ) स्वार्थेऽण् । एकः स्वो ज्ञातिवचनः, अन्य आत्मीयार्थः ॥ ३४ ॥</c>


;p{0097}
<v>ज्ञातेयं बन्धुता तेषां क्रमाद् भावसमूहयोः ।
धवः प्रियः पतिर्भर्ता जारस्तूपपतिः समौ ॥ ३५ ॥</v>
<c>ज्ञाते-
र्भावो ज्ञातेयं, कपिज्ञात्योर्ढक् ( सू० ) । बन्धूनां समूहो बन्धुता, प्रामजनबन्धु ( सहाये )भ्यस्तल्
( सू० ), तलि स्त्रीलिङ्गवचनम् । धुनोति धवः । प्रीणाति प्रियः, इगुपधेति ( सू० ) कः । पाति पतिः,
पातेर्डतिः ( उ० ) । सेक्ता वरयिता वरश्च । जारयति जारः, दारजारौकर्तरिणिलुक् च ( वा० ) ।
उपजातः पतिरुपपतिः ॥ ३५ ॥</c>


<v>अमृते जारजः कुण्डो मृते भर्तरि गोलकः ।
भ्रात्रीयो भ्रातृजो भ्रातृभगिन्यौ भ्रातरावुभौ ॥ ३६ ॥</v>
<c>भर्तरीत्येव । कुण्ड्यते कुलमनेन कुण्डः, कुडि दाहे । जारज इत्येव ।
गुड्यते लज्जाकरत्वाद् गोप्यते गोलकः, परनार्यां प्रजायेते द्वौ सुतौ कुण्डगोलकौ । पत्यौ जीवति कुण्डस्तु
मृते भर्तरि गोलक इति स्मृतिः । भ्रातुरपत्यं भ्रात्रीयः, भ्रातुर्व्यच्च ( सू० ) इति वा छः । भ्रातृव्यो
नानार्थे । भ्राता च भगिनी चेति ( भ्रातरौ ), भ्रातृपुत्रौस्वसृदुहितृभ्याम् ( सू० ) इत्येकशेषः । [ एवं
पुत्रौ ] ॥ ३६ ॥</c>


<v>मातापितरौ पितरौ मातरपितरौ प्रसूजनयितारी ।
श्वश्रूश्वशुरौ श्वशुरौ पुत्रौ पुत्रश्च दुहिता च ॥ ३७ ॥</v>
<c>माता च पिता च मातापितरौ, आनङ्‌ऋतोद्वन्द्वे ( स० ) । ( पितरौ ) पितामात्रा
( सू० ) इत्येकशेषो वा । मातरपितरावुदीचां ( सू० ) इति– अन्यः साधुः । प्रसूर्माता जनयिता चेति
द्वौ त्रिसंज्ञौ । ( श्वशुरौ ) श्वशुरःश्वश्चा ( सू० ) इत्येकशेषो वा । [ पुत्रश्च दुहिता च प्रागुक्तम् ] ॥ ३७ ॥</c>


<v>दंपती जंपती जायापती भार्यापती च तौ ।
गर्भाशयो जरायुः स्यादुल्वं च कललोस्त्रियाम् ॥ ३८ ॥</v>
<c>राजदन्तादौ ( सू० ) जायापत्योर्जायाशब्दस्य दंभावो जंभावो वा निपात्यते, दं भार्येति निघण्टुः ।
गर्भ आशेतेत्र गर्भाशयः । जरामेति जरायुः । उलति वृणोत्युल्वः । कलयति के ललति वा कललः
शुक्रशोणितसमवायः, प्रसिध्द्यास्य पर्यायो नोक्तः, अस्त्रीत्वविधानार्थे तु विधिः । उल्वपर्यायः कलल इत्येके,
यन्मुनिः– तदुल्वं कललं च तत् ॥ ३८ ॥</c>


<v>सूतिमासो वैजननो गर्भो भ्रूण इमौ समौ ।
तृतीयाप्रकृतिः शण्ढः क्लीबः पण्डो नपुंसकम् ॥ ३९ ॥</v>
<c>दशमे मासि सूतव इति श्रुतेः, नवमे दशमे मासि प्रबलैः
सूतिमारुतैः । निःसार्यते बाण इव यन्त्रछिद्रेण सत्वर इति स्मृतेश्च नवमो दशमो वा मासो, विजनने
भवो वैजननः । गीर्यते गर्भः । भ्रियते भ्रूणः कुक्षिस्थः । स्त्रीपुंसाभ्यामन्या तृतीया प्रकृतिः, लिङ्गा-
न्तरत्वात् । शाम्यति शण्ढः, [ षण्ढोपि ] । क्लीबते क्लीबः । पण्डते पण्डः, पिण्डोपि । न स्त्रीपुंसौ
नपुंसकं, नभ्राण्नपादिति ( सू० ) साधुः, स नपुंसको भवेदिति भाष्यात्पुंस्यपि ॥ ३९ ॥</c>


<v>शिशुत्वं शैशवं बाल्यं तारुण्यं यौवनं समे ।
स्यात्स्थाविरं तु वृद्धत्वं वृद्धसंघेपि वार्धकम् ॥ ४० ॥</v>
<c>शिशोर्भावः
शैशवं, प्राणभृज्जातीत्यञ् ( सू० ) । यूनो भावो यौवनं, हायनान्तयुवादिभ्योण्‌ ( सू० ) । ( वार्धकं )
गोत्रोक्षोष्ट्रेत्यत्र ( सू० ) वृद्धाच्चेतिवक्तव्यात् ( वा० ) वुञ्‌ , मनोज्ञादित्वात् ( द्वन्दूमनोज्ञादिभ्यश्च )
भावकर्मणोरप्याहुः, यथा– वार्धके मुनिवृत्तीनाम् ( रघु० ) ॥ ४० ॥</c>


;p{0098}
<v>पलितं जरसा शौक्ल्यं केशादौ विस्रसा जरा ।
स्यादुत्तानशया डिम्भा स्तनपा च स्तनंधयी ॥ ४१ ॥</v>
<c>पलति शोभतेनेन पलितं, पल गतौ ।
आदिशब्दाद्रोमादौ च । विस्रंसतेनया कचाङ्गं विस्रसा । जीर्यन्त्यनया जरा, षिद्‌भिदादिभ्योऽङ् ( सू० ) ।
उत्ताना शेते– उत्तानशया, अधिकरणेशेतेः ( सू० ) इत्यत्र– उत्तानादिषुकर्तृषु ( वा० ) इत्यच् । डिम्भेति
प्राक् पक्षिक्रमेणोक्तं इह मानुषक्रमात् । स्तनं पिबति स्तनपा, ( सुपिस्थ इत्यत्र ) सुपीति योगविभागा-
त्कः । स्तनं धयति स्तनंधयी, नासिकास्तनयोर्मा धेटोः ( मू० ) इति खश् , धेटष्टित्वाद्ङीप् । स्त्री-
लिङ्‌गेन निर्देशः स्त्रीप्रत्ययप्रदर्शनार्थः ॥ ४१ ॥</c>


<v>बालस्तु स्यान्माणवको वयस्थस्तरुणो युवा ।
प्रवयाः स्थविरो वृद्धो जीनो जीर्णो जरन्नपि ॥ ४२ ॥</v>
<c>बलति( ते) प्राणिति बालः, ज्वलादित्वाण्णः ( सू० ),
वाडृ आप्लावेस्माद्वा । अपत्ये कुत्सिते मूढे मनोरौत्सर्गिकः स्मृतः । नकारस्य च मूर्धन्यस्तेन सिध्यति
माणवः । स्वार्थे कन् ( माणवकः ) । वयसि प्रत्यग्रे तिष्ठति वयस्थः । तरति तरुणः । यौति मिश्री-
भवति स्त्रिया युवा । प्रगतं वयोस्य प्रवयाः । तिष्ठति स्थविरः । वर्धते स्म वृद्धः, एवमादौ गड्डरिका-
प्रवाहेण भूते क्तः, वर्तमाने युक्तः शीलितादिवत् । जिनाति स्म जीनः, ग्रहिज्यावयीति ( सू० )
संप्रसारणं, संप्रसारणस्येति ( सू० ) दीर्घः, ल्वादित्वात् ( सू० ) निष्ठा नत्वम् । जीर्यति स्म जीर्णः, श्र्युकः–
किति ( सू० ) इत्यनिट्र । ( जरन् ) जीर्यतेरतृन् ( सू० ) ॥ ४२ ॥</c>


<v>वर्षीयान्दशमी ज्यायान्पूर्वजस्त्वग्रियोग्रजः ।
जघन्यजे स्युः कनिष्ठयवीयो वरजानुजाः ॥ ४३ ॥</v>
<c>अतिशयेन वृद्धो वर्षीयान् , ईयसुनि
प्रियस्थिरेति ( सू० ) वर्षादेशः । दशमोवस्थाविशेषोस्यास्ति दशमी, वयसिपूरणात् ( सू० ) इतीनिः,
यन्मुनिः– इष्टो वयोदशोपेतः सप्तमी दशमीति च । अतिशयेन वृद्धो ज्यायान् , ज्यच ( सू० ), वृद्धस्य–
च ( सू० ) इति ज्यादेशः, ज्यादादीयसः ( सू० ) इत्यात्वम् । अग्रे जातोग्रियः, अग्राद्यत् ( सू० ),
घच्छौच ( सू० ) इति घः । अग्र्याग्रीयौ च । अग्रिमपाठे, अग्रादिपश्चाड्डिमच् ( वा० ) । जघन्यजः पश्चा-
ज्जातः । अत्यर्थं युवा कनिष्ठो यवीयांश्च, युवाल्पयोः कन्नन्यतरस्यां ( सू० ), स्थूलदूरेति ( सू० )
यणादिलोपः पूर्वस्य गुणः । एवं कनीयान् यविष्ठश्च । अवरे जायतेवरजः ॥ ४३ ॥</c>


<v>अमांसो दुर्बलश्छातो बलवान्मांसलोंसलः ।
तुन्दिलस्तुन्दिभ( क )स्तुन्दी बृहत्कुक्षिः पिच( चि )ण्डिलः ॥ ४४ ॥</v>
<c>छ्यति स्म छातः,
छो छेदने । मांसमस्यास्ति मांसलः, सिध्मादित्वात् ( सू० ) लच् । अंसावस्य स्तः ( अंसलः ), वत्सां–
साभ्यांकामबले ( सू० ) इति लच् । तुन्दं पिचण्डश्चास्यास्ति, तुन्दादिभ्यइलच्च ( सू० ) इति चादिनिठनौ ।
उदरिलोपि । तुन्दिरस्यास्ति तुन्दिभः, तुन्दिवलिवटेर्भः ( सू० ) ॥ ४४ ॥</c>


<v>अवटीटोवनाटश्चावभ्रटो नतनासिके ।
केशवः केशिकः केशी वलिनो वलिभः समौ ॥ ४५ ॥</v>
<c>नतेनासिकायाःसंज्ञायांटीट-
ञ्‌नाटज्‌भ्रटचः ( सू० ) । नतनासिकश्चिपिटघोणः । नतायां नासिकायां नासानमनेप्येते वर्तन्ते । प्रशस्ताः
केशाः सन्त्यस्य केशवः, केशाद्वोन्यतरस्याम् ( सू० ) । वलिस्त्वक्संकोचोस्यास्ति, पामादित्वान्नः ( लोमादि-
पामादीति ) । ( वलिभः ) तुन्दिवलिवटेर्भः ( सू० ) ॥ ४५ ॥</c>


;p{0099}
<v>विकलाङ्गस्तु पोगण्डः खर्वो ह्रस्वश्च वामनः ।
खरणाः स्यात्खरणसो विग्रस्तु गतनासिकः ॥ ४६ ॥</v>
<c>पूयतेपसार्यते पोगण्डः । खर्वति खर्वः ।
ह्रसति ह्रस्वः । वामोस्यातीति वामनः । निखर्वः खट्टरः[ नः ] खर्व इति नाममाला । खरा तीक्ष्णा
खरस्येव वा नासास्य खरणाः, खुरखराभ्यांवानस्वक्तव्यः ( वा० ), पक्षे– अञ्नासिकायाःसंज्ञायांनसंचा
स्थूलात् ( सू० ), पूर्वपदात्संज्ञायामगः ( सू० ) इति णत्वम् । नःक्षुद्रः क्षुद्रनासिकः । ( विग्रः ) वेर्ग्रो-
वक्तव्यः ( वा० ) ॥ ४६ ॥</c>


<v>खुरणाः स्यात्खुरणसः प्रज्ञुः प्रगतजानुकः ।
ऊर्ध्वज्ञुरूर्ध्वजानुः स्यात्संज्ञुः संहतजानुकः ॥ ४७ ॥</v>
<c>खुराकारा नासिकास्य खुरणाः– विकटघोणः । प्रगते विरले वातादिदोषात्तथो-
र्ध्वे संहते च जानुनी अस्य, प्रसंभ्यांजानुनोर्ज्ञुः ( सू० ), ऊर्ध्वाद्विभाषा ( सू० ) ॥ ४७ ॥</c>


<v>स्यादेडे बधिरः कुब्जे गडुलः कुकरे कुणिः ।
पृश्निरल्पतनौ श्रोणः पङ्‌गौ मुण्डस्तु मुण्डिते ॥ ४८ ॥</v>
<c>एडपशुरिव
– एडः । बद्धौ कर्णावस्य बधिरः । कुत्सित उब्जः कुब्जः, पृषोदरादिः ( सू० ) । गडुरस्यास्ति गडुलः,
सिध्मादित्वात् ( सू० ) लच् । कुण शब्दे, कुपाणिः कुणिरिति नैरुक्ताः । कलंवकस्त्ववाछ्रर्णः खलति-
स्त्विन्द्रलुप्तकः । स्पृश्यते पृच्छति वा पृश्निः । ( श्रोणः ) श्रोणृ संघाते, कुटिलजङ्‌घापादः । मुण्ड्यते
मुण्डः ॥ ४८ ॥</c>


<v>वलिरः केकरे खोडे खञ्जस्त्रिषु जरावराः ।
जडुलः कालकः पिप्लुस्तिलकस्तिलकालकः ॥ ४९ ॥</v>
<c>वलते चेष्टते वलिरं नेत्रं तद्योगाद्वलिरः । के मूर्ध्नि करोत्याक्षिणी चलत्तारकत्वात्केकरः,
एनमुपाध्यायः काच[ व ]र इत्याख्यत् । ( खोडः ) खुड प्रतिघाते । ( खञ्जः ) खजि वैकल्ये ।
वण्डो दुश्चर्मा द्विनग्नोपि । जराशब्दादुत्तरा उत्तानशयादयः खञ्जान्तास्त्रिलिङ्‌गाः । जडति जडुलः, जडुलो
जडत्वाद्वा । काल एव कालकः । अपिप्लवते पिप्लुः । तिलप्रतिकृतिस्तिलकः । तिल इव कालकस्तिल-
कालकः, देहे कृष्णं लक्ष्म ॥ ४९ ॥</c>


<v>अनामयं स्यादारोग्यं चिकित्सा रुक्‌प्रतिक्रिया ।
भेषजौषधभैषज्यान्यगदो जायुरित्यपि ॥ ५० ॥</v>
<c>आमयस्यभावोनामयं, अव्ययंविभक्तिसमीपेति ( सू० ) अर्थाभावेव्ययीभावः ।
कितेर्व्याधिप्रतीकारे सन् । भिषज्यत्यनेन भेषजं, भिषज कण्ड्वादिः, अनन्तावसथेतिहभेषजा-
दिति ( सू० ) निर्देशाद् गुणः, भेषं रोगं जयतीति दुर्गः । ( औषधं ) ओषधेरजाताविति ( सू० )
स्वार्थेण्‌ । ( भैषज्यं ) अनन्तावसथेतिहभेषजाञ्ञ्यः ( सू० ) स्वार्थे । अविद्यमानो गदोस्मिन्नगदः ।
जयति रोगाञ्जायुः, कृवापाजीत्युण्‌ ( उ० ) ॥ ५० ॥</c>


<v>स्त्री रुग्रुजा चोपतापरोगव्याधिगदामयाः ।
पुमान्यक्ष्मा क्षयः शोषः प्रतिश्यायस्तु पीनसः ॥ ५१ ॥</v>
<c>रुज्यतेनया रुक्, क्विप्‌ । ( रुजा ) भिदाद्यङ्
( षिद्भिदादिभ्योङ्‌ ) । व्याधीयतेऽपथ्यैर्व्याधिः । गदति व्यथां गदः । आमीनात्यामयः, अम रोगेऽ-
स्माद्वा । आमोपि । यक्ष्यते पूज्यते रोगराजत्वाद्यक्ष्मा । राजयक्ष्मापि । क्षीयतेनेन क्षयः । शुष्यत्यनेन
शोषः । प्रतिश्यायते स्रवति प्रतिश्यायः, श्याद्व्यधेति ( सू० ) णः । पीनं स्यत्यन्तं नयति पीनसः
॥ ५१ ॥</c>


;p{0100}
<v>स्त्री क्षुत्क्षुतं क्षवः पुंसि काश( स )स्तु क्षवथुः पुमान् ।
शोफस्तु श्वयथुः शोथः पादस्फोटो विपादिका ॥ ५२ ॥</v>
<c>क्षवणं क्षुत् , क्विप् , क्तः, अप् । काशतेनेन काशः । क्षौत्यनेन क्षवथुः । शवति विसर्पति
शोफः शोथश्च । शूयतेनेन श्वयथुः । विपद्यतेनया विपादिका, पादशतस्य ( सू० ) इत्यत्रान्यत्रापीति
वक्तव्याद् वुन्– लोपो वा ॥ ५२ ॥</c>


<v>किलाससिध्मे कच्छ्वां तु पामा पामा विचर्चिका ।
कण्डूः खर्जूश्च कण्डूया विस्फोटः पिटकस्त्रिषु ॥ ५३ ॥</v>
<c>समे इति शेषः । किलमस्यति किलासम् । सिध्यति सिध्मं मल-
श्वित्राख्यम् । कषति कच्छूः । पिबत्यङ्‌गं पामा । ( पामा ) डाबुभाभ्यामन्यतरस्यां ( सू० ) । विचर्च-
यति विचर्चिका, अङ्गुल्यादिसंधिषु सूक्ष्माः पिटकाः, खर्जूविशेष इत्येके । कण्डूयति कण्डूः, भावेक्विप्‌
( संपदादिभ्यः क्विप् ) । ( कण्डूया ) अप्रत्ययात् ( सू० ) । खर्जति खर्जूः, कर्ज खर्ज व्यथने । वि-
स्फोटयति विस्फोटः । पटति संश्लिष्यति पेटति वा पिटका ॥ ५३ ॥</c>


<v>व्रणो स्त्रियामीर्ममरुः क्लीबे नाडीव्रणः पुमान् ।
कोठो मण्डलकं कुष्ठश्वित्रे दुर्नामकार्शसी ॥ ५४ ॥</v>
<c>व्रणयति व्रणः । ईरयत्यङ्गमी-
र्मम् । इयर्त्यरुः, उस् । नाड्या व्रणं, समासे पुंस्त्वम्ं । नालिश्च । कूयते शब्दते कोठः । ( मण्डलकं )
मण्डलाकृति कुष्ठम् । समे इति शेषः । कुष्णात्यङ्गं कुष्ठं, कुत्सितं तिष्ठति वा, अम्बाम्बगोभूमीति ( सू० )
षत्वम् । श्वेतते श्वित्रं श्वेतकुष्ठम् । पापरोगत्वाद् दुर्नामकम् । इयर्त्यर्शः । गुदजं गुदकीलकं च ॥ ५४ ॥</c>


<v>आनाहस्तु विबन्धः स्याद् ग्रहणी रुक्प्रवाहिका ।
प्रच्छर्दिका वमिश्च स्त्री पुमांस्तु वमथुः समाः ॥ ५५ ॥</v>
<c>आनहनं विण्मूत्रनिरोधः । गृह्णाति ग्रहणी, जाठरोग्निर्गृह्यतेनया वा तच्छैथिल्यात् । रुग्रोगः । मलप्रवहणं
प्रवाहिका, रोगाख्यायांण्वुल् ( सू० ) । प्रच्छर्दनं प्रच्छर्दिका, रोगाख्यायांण्वुल् ( सू० ) । वमनं वमिः ।
छर्दिश्छर्दी च ॥ ५५ ॥</c>


<v>व्याधिभेदा विद्रधिः स्त्री ज्वरमेहभगंदराः ।
अश्मरी मूत्रकृच्छ्रं स्यात्पूर्वे शुक्रावधेस्त्रिषु ॥ ५६ ॥</v>
<c>विद्रात्यनया विद्रधिः, विद्रो धीयतेस्यां वा । मेहति मूत्रयतेनेन मेहः । प्रमेहोपि,
दीपप्रदीपवत् । भगं दारयति भगंदरः स्फिक्संधौ षिटकं, पूःसर्वयोर्दारिसहोः ( सू० ) इत्यत्र भगेच-
दारेर्वक्तव्यात् ( वा० ) खच् । श्लीपदं पादवल्मीकं केशघ्नं त्विन्द्रलुप्तकम् । व्याधिभेद इत्येव । अश्मानं
शुक्रं रात्यश्मरी । शुक्रात्पूर्वे मूर्च्छितान्ता वाच्यलिङ्गा ॥ ५६ ॥</c>


<v>रोगहार्यगदंकारो भिषग्वैद्यौ चिकित्सके ।
वान्तो निरामयः कल्य उल्लाघो निर्गतो गदात् ॥ ५७ ॥</v>
<c>अगदः क्रियतेनेनागदंकारः, कारेस-
त्यागदस्य ( सू० ) इति मुम् । भिषज्यति भिषक् । विद्यामधीते वेद वा वैद्यः । आद्यौ सामान्येनौषधा-
दावपीत्येके । वमति वान्तः, वार्त्त इति तु युक्तं, यद्वक्ष्यति– वात्तै फल्गुन्यरोगे च त्रिषु , वृत्तिरस्यास्ति,
प्रज्ञाश्रद्धार्चावृत्तिभ्योणः ( सू० ) । कलासु साधुः कल्यः । उल्लाघ्यते स्मोल्लाघः, क्तः, अनुपसर्गात्फुल्लेति
( सू० ) साधुः ॥ ५७ ॥</c>


;p{0101}
<v>ग्लानग्लास्नू आमयावी विकृतो व्याधितोऽपदुः ।
आतुरोभ्यमितोभ्यान्तः समौ पामनकच्छुरौ ॥ ५८ ॥</v>
<c>ग्लायति स्म ग्लानः, संयोगादेरातोधातोः ( सू० ) इति निष्ठा नत्वम् ।
ग्लायति तच्छीलो ग्लास्नुः, ग्लाजिस्थश्चग्स्नुः ( सू० ) । आमयोस्यास्त्यामयावी, सर्वत्रा– आमयस्योपसंख्या-
नाद्विनिर्दीर्घश्च ( वा० ) । व्याधिः संजातोस्य व्याधितः । अपटुर्मन्दः । आतोरत्यातुरः, आतरति रोगं
वा । अभितोम्यते स्माभ्यान्तः ( अभ्यमितश्च ), रुष्यमत्वरेति ( सू० ) वेट् । संवातमृत्युर्मरकं[ को ]
मारिर्मारी च देवतेति श्रीहर्षः । पामास्यास्ति पामनः, पामर इत्येके, द्वावपति श्रीभोजः । [ कच्छू-
रस्यास्ति ] कच्छुरः, कच्छ्वाह्रस्वत्वंच ( वा० ) इति रः ॥ ५८ ॥</c>


<v>दर्द्रुणो दर्द्रुरोगी स्यादर्शोरोगयुतोर्शसः ।
वातकी वातरोगी स्यात्सातिसारोतिसारकी ॥ ५९ ॥</v>
<c>( दर्द्रुणः ) पामादित्वाच्छाकीपलाली-
दर्द्रूणांह्रस्वश्च ( ग० ) इति नः । दीर्यन्तेनया दर्द्रूः । अर्शांसि सन्त्यस्यार्शसः, अर्शआदिभ्योच् ( सू० ) ।
वातो विद्यतेस्य वातकी, वातातिसाराभ्यांकुक्च ( सू० ) इतीनिः । एकदेशे विकृतत्वादतीसारक्यपि
॥ ५९ ॥</c>


<v>स्युः क्लिन्नाक्षे चुल्लचिल्लपिल्लाः क्लिन्नेक्ष्णि चाप्यमी ।
उन्मत्त उन्मादवति श्लेष्मलः श्लेष्मणः कफी ॥ ६० ॥</v>
<c>क्लिन्नस्यचुल्‌चिल्‌पिल्‌लश्चास्यचक्षुषीति वक्तव्यात् ( वा० ) साधवः । चक्षुःक्लेदेपि, तेन चक्षु-
र्गंतंः क्लेदश्चुल्लो नाम रोगः, तद्योगाच्चुल्लं चक्षुः, चुल्लचक्षुष्ट्वाच्चुल्लः पुमान् । उन्मादो वातभूतादिदोषाच्चित्त-
विभ्रमः । श्लेष्मास्यास्ति, सिध्मादित्वाल्लच्‌ ( सू० ) । ( श्लेष्मणः ) पामादित्वान्नः ( लोमादिपामादीति ) ॥ ६० ॥</c>


<v>न्युब्जो भुग्ने रुजा वृद्धनाभौ तुण्डि( न्दि )लतुण्डि( न्दि )भौ ।
किलासी सिध्मलोन्धोऽदृग्मूर्च्छालो मूर्तमूर्च्छितौ ॥ ६१ ॥</v>
<c>न्युब्जनं न्युब्जः, घञ् , भुजन्युब्जौपाण्युपतापयोः ( सू० ) इति साधुः । भुग्नः कुब्जः, न्युब्जेन पाणि-
गतेन भुग्नत्वेन योगाद न्युब्जः पुमान् , यच्छाश्वतः– विद्याद्‌धोगतं न्युब्जं न्युब्जः कुब्ज उदा-
हृतः । तुण्डिरुन्नतनाभिः, तुन्दिस्तु जठरं, इलच् ( तुन्दादिभ्यइलच् ) । ( तुण्डिभः ) तुन्दिवलीति
( सू० ) भश्च, एकदेशविकृतत्वात् । ( सिध्मलः ) सिध्मादित्वाल्लच्‌ ( सू० ) । अन्धोऽदृक्, अन्ध दृष्ट्यु-
पसंहारे । नास्ति दृगस्यादृक् । मूर्च्छास्त्यस्येति ( मूर्च्छालः ), प्राणिस्थादातोलच् ( सू० ), क्षुद्रजन्तूपता-
पाच्चेष्यते ( ग० ) । मूर्च्छति मूर्तः, राल्लोपः ( सू० ) इति छलोपः, नध्याख्येति ( सू० ) नत्वाभावः ।
मूर्च्छा संजातास्य मूर्च्छितः, चुरादिमूर्च्छे क्तो वा ॥ ६१ ॥</c>


<v>शुक्रं तेजोरेतसी च वीजवीर्येन्द्रियाणि च ।
मायुः पित्तं कफः श्लेष्मा स्त्रियां तु त्वगसृग्धरा ॥ ६२ ॥</v>
<c>शोकति स्रवति शुक्रम् । तेजयति तेजः,
असुन् । रीयते रेतः, रीङ् स्रवणे । वीज्यते वेति वा वीजं, वीजिर्लौकिकः । वीरेऽक्लीबे साधु वीर्यम् ।
इन्द्रस्यामनो लिङ्गमितीन्द्रियं, इन्द्रियमिन्द्रलिङ्गमिति ( सू० ) साधुः । मिनोति मलान् स्रंसकत्वा-
न्मायुः । पतति स्रंसते पित्तम् । कात्फलति कफः । श्लिष्यति श्लेष्मा । ( त्वक् ) त्वच संवरणे ।
असृजो धरा ( असृग्धरा ) ॥ ६२ ॥</c>


;p{0102}
<v>पिशितं तरसं मांसं पललं क्रव्यमामिषम् ।
उत्तप्तं शुष्कमांसं स्यात्तद्वल्लूरं त्रिलिङ्गकम् ॥ ६३ ॥</v>
<c>( पिशितं ) पिश अवयवे । तरो बलमस्त्यस्य तरसं, तरन्त्यनेन
कार्श्यं वा । मन्यते मांस, मांसभक्षयितामुत्रेति नैरुक्ताः [ मांसभक्षयितामुत्र यस्य मांसमिहाद्म्यहम् ।
एतन्मांसस्य मांसत्वे निरुक्तं मुनिरब्रवीदिति नैरुक्ताः ] । पाल्यतेनेन देहः पललं, यच्छाश्वतः– पललं
तिलमिश्रे स्यात्पलल पिशितेपि च । क्रवते ( क्रूयते ) क्रव्यं, कुङ् गतौ । आमिष्यत आमिषम् । जाङ्-
गलं च, पलं नानार्थे । उत्तप्यते शोष्यते– उत्तप्तम् । वलं लुनाति वल्लूरं, वल्लिः सौत्रो वा ॥ ६३ ॥</c>


<v>रुधिरेसृग्लोहितास्ररक्तक्षतजशोणितम् ।
बुक्काग्रमांसं हृदयं हृन्मेदस्तुवपा वसा ॥ ६४ ॥</v>
<c>रुणद्धि स्रोतांसि रुधिरम् । अस्यते न सुज्यते वासृक्‌ । लोहितं रक्तं च वर्णतः । अस्यतेस्रम् । शोणति
शोणितं, शोणृ वर्णे । वुक्क्यते स्वादुत्वान्मृग्यते वुक्का, नान्तः पुंस्ययं, स्त्रीत्येके, वृक्केति वैद्याः । अग्रं
मुख्यम् । ह्रियते हृत्– जीवाधारं पद्मं, दान्तं प्रकृत्यन्तरम् । मेद्यति स्निह्यति मेदः, असन्तत्वात्क्लीबे ।
उप्यते वपा । वस्ते मांसं वसा, शुद्धमांसस्य यः स्नेहः सा वसेति वैद्याः ॥ ६४ ॥</c>


<v>पश्चाद्‌ग्रीवासिरा मन्या नाडी तु धमनिः सिरा ।
तिलकं क्लोम मस्तिष्कं गार्दं किट्टं मलोऽस्त्रियाम् ॥ ६५ ॥</v>
<c>पश्चाद्‌भागे ग्रीवायाःकृकाटि-
कायां सिरा, मन्यते मन्या,संज्ञायांसमजनिषदेति ( सू० ) क्यप् । नडस्येयं नाडी सौषीर्यात् । धमति धमनिः,
धमिः सौत्रः । सिनोति कायं सिरा, षिञ् बन्धने । तिलति तिलकम् । क्लाम्यति क्लोम, उदर्यो जलाधारः ।
हृदयस्य दक्षिणे यकृत्क्लोम वामे प्लीहा पुप्फुसश्चेति वैद्याः । मस्तकमज्जा, मस्तकमिष्यतीति मस्तिष्कं, इष
गतौ । गुर्द्यते गोर्दं, गुर्द परिवेष्टने । केटति किट्टम् , किट गतौ । मलते धारयति कायं मलः ॥ ६५ ॥</c>


<v>अन्त्रं पुरीतद् गुल्मस्तु प्लीहा पुंस्यथ वस्नसा ।
स्नायुः स्त्रियां कालखण्डयकृती तु समे इमे ॥ ६६ ॥</v>
<c>अमत्यनेना-
न्नमन्त्रम् । पूर्यते पुरीतत् , तान्तोयम् । गुड्यते रक्ष्यते मा वाधिष्टेति गुल्मः । प्लेहते प्लीहा, नान्तः ।
वस्ते छादययि कायं वस्नसा । स्नसा रु[ न ]हारुश्च । स्नायत्यड्गं स्नायुः, ष्णै वेष्टने । महास्नायुश्च कण्डरा,
स्नायुसंघात इति वैद्याः । दक्षिणपार्श्वे कृण्णमांसांशः कालखण्डम् , कालखञ्जमित्येके । यमं करोति
यकृत् ॥ ६६ ॥</c>


<v>सृणिका स्यन्दिनी लाला दूषिका नेत्रयोर्मलम् ।
मूत्रं प्रस्राव उच्चारावस्करौ शमलं शकृत् ॥ ६७ ॥</v>
<c>सरति सृणिका । स्यन्दते स्यन्दिनी । ललति लाति वा लाला । दूषयत्यक्षि दूषिका,
दूषीकापि । ( प्रस्रावः ) प्रेद्रुस्तुस्रुवइति ( सू० ) घञ्‌ । उच्चार्यते प्रेर्यते
 उच्चारः । अवाधः कीर्यत इति,
वर्चस्केवस्करइति ( सू० ) साधुः । शाम्यति शमलम् । शक्नोत्यनेन शकृत् ॥ ६७ ॥</c>


<v>पुरीषं गूथं वर्चस्कमस्त्री विष्ठाविषौ समौ ।
स्यात्कर्परः कपालोस्त्री कीकसं कुल्यमस्थि च ॥ ६८ ॥</v>
<c>पिपर्त्यन्त्रं पुरी-
षम् । गूयत उत्सृज्यते गूथम् । वर्च एव वर्चस्कम् । वितिष्ठतेनया विष्ठा । वेवेष्टि विट् , विशतीति
सभ्याः । कल्पते कर्परः, कृपे रो लो नास्ति बाहुलकात् । कं पालयति कपालं मूर्ध्नोस्थि, घटादि-
खण्डोप्युपचारात् । कीति कसति कीकसम् । कुले शरीरे साधु कुल्यं, कोलति संस्त्यायते वा ।अस्यतेस्थि
॥ ६८ ॥</c>


;p{0103}
<v>स्याच्छरीरास्थि कङ्कालः पृष्ठास्थ्नि तु कशेरुका ।
शिरोस्थनि करोटिः स्त्री पार्श्वास्थनि तु पर्शुका ॥ ६९ ॥</v>
<c>कं कालयति कङ्कानलति वा कंकालः, देहारम्भकोस्थ्निपञ्जरः । करङ्‌कोपि । कशारुकेति
मुनिः, कश्यत इति । पृष्ठग्रन्थौ गडुः पुमान् । के रटति करोटिः करोटी च । पूर्यते पर्शुः, पर्शुरेव
पर्शुका ॥ ६९ ॥</c>


<v>अङ्गं प्रतीकोवयवोपघनोथ कलेवरम् ।
गात्रं वपुः संहननं शरीरं वर्ष्म विग्रहः ॥ ७० ॥</v>
<c>अङ्गत्यङ्गम् । प्रत्येति प्रतीकः । अवयौत्यवयवः । अपहन्यतेपघनः, अपघनोङ्‌ग ।
मिति ( सू० ) साधुः । कल्यते कलेवरम् । गाते गच्छति गात्रम् । उप्यते वपुः । संहन्यते संघात्यन्तस्मि-
न्नङ्गानि संहननम् । शीर्यते शरीरम् । वृष्यते सिच्यते वर्षति मलान्वा वर्ष्म । विगृह्यते विग्रहः, ग्रहवृदृ–
इति ( सू० ) अप् ॥ ७० ॥</c>

<v>कायो देहः क्लीबपुंसोः स्त्रियां मूर्तिस्तनुस्तनूः ।
पादाग्रे प्रपदं पादः पदङ्‌घ्रिश्चरणोऽस्त्रियाम् ॥ ७१ ॥</v>
<c>चीयते कायः, निवासचितिशरीरोपसमाधानेष्वादेश्चकः ( सू० ) । दिह्यते
देहः । मूर्च्छति वर्धते मूर्तिः । तन्यते तनुः । प्रारम्भः पदस्य प्रपदं, पदशब्दः पादपर्यायोस्ति । पद्यतेनेन
पादः । पदिति लक्ष्यलक्षणयार्नास्ति, यस्तु गौः पदा न स्प्रष्टव्या, पद्भ्यामेव यथातथेत्यादौ स पद्दन्नो-
मासिति ( सू० ) पदादेशः, अतः पदोङ्घ्रिरिति पाठ्यम् , क्रमे तु पदम् । अंहत्यनेनाङ्घ्रिः । चरत्यनेन
चरणः ॥ ७१ ॥</c>


<v>तद्ग्रन्थी घुटिके गुल्फौ पुमान् पार्ष्णिरधस्तयोः ।
जङ्घा तु प्रसृता जानूरुपर्वाष्ठीवदस्त्रियाम् ॥ ७२ ॥</v>
<c>पादग्रन्थी पार्श्वनिःसृते, घोटते घुटिका, घुट परिवर्तने । गुड्यते गुल्फः । गुल्फाधः
पश्चाद्भागः पार्ष्णिः, पुमानिति प्रायिकं, पृष्यते स्नेह्यते विपादिका चिकित्सार्थं पार्ष्णिः । जङ्घन्यते
कुटिलं गच्छति जङघा । प्रसरति प्रसृता । जायते जानु । ऊर्वोः पर्व ग्रन्थिः । अस्थि विद्यतेत्राष्ठीवत् ,
आसन्दीवदष्ठीवदिति ( सू० ) साधुः ॥ ७२ ॥</c>


<v>सक्थि क्लीबे पुमानूरुस्तत्संधिः पुंसि वङ्क्षणः ।
गुदं त्वपानं पायुर्ना वस्तिर्नाभेरधो द्वयोः ॥ ७३ ॥</v>
<c>सजति सक्थि । ऊर्वत्यूरुः । वस्त्यध ऊरुसंधिः, वङ्क्षते
वङ्क्षणः । गवते गूयते वानेन गुदम् , गुद परिवेष्टने वा । अपानित्यनेनापानम् । पाति मलोत्सर्गात्पायुः,
पिबति वा स्नेहम् । वसत्यस्मिन्मूत्रं वस्तिर्मूत्रपुटकम् ॥ ७३ ॥</c>


<v>कटो ना श्रोणिफलकं कटिः श्रोणिः ककुद्मती ।
पश्चानितम्बः स्त्रीकट्याः क्लीबे तु जघनं पुरः ॥ ७४ ॥</v>
<c>कट्यत आव्रियते कटः, शवे श्रोणौ
कलिञ्जे च गजगण्डे भृशे कट इति शाश्वतः । कटीरोपि । श्रोण्यते संहन्यते श्रोणिः, तस्याः फलकमिव-
ककुत्पार्श्वनिःसृतोंशोस्त्यस्याः ककुद्मती । कट्याः पश्चाद्भागः, निताम्यति सुरतसंमर्दान्नितम्बः । स्त्रीकट्याः
पुरो भागः, हन्यते जघनम् ॥ ७४ ॥</c>


<v>कूपकौ तु नितम्बस्थौ द्वयहीने कुकुन्दरे ।
स्त्रियां स्फिचौ कटिप्रोथावुपस्थो वक्ष्यमाणयोः ॥ ७५ ॥</v>
<c>कुत्सितं कुं दृणाति कुकुन्दरं, द्वयहीने क्लीबे । स्फायते स्फिक् ।
प्रथत उद्भिद्यते प्रोथः । प्रोहोपि । ( उपस्थः ) वक्ष्यमाणौ भगशिश्नौ ॥ ७५ ॥</c>


;p{0104}
<v>भगं योनिर्द्वयोः शिश्नो मेढ्रं मेहनशेफसी ।
मुष्कोण्डकोशो वृषणः पृष्ठवंशाधरे त्रिकम् ॥ ७६ ॥</v>
<c>भज्यते भगं,
( खनोघचेत्यत्र ) खलो भगःपदमितिवक्तव्याद्‌घः ( ज्ञा० ) । यौति योनि । स्त्रीचिह्नं स्मरगृहं च । शिनोति
घर्षति भगं शिश्नः, शेफ[ प ] श्च । मेहत्यनेन मेढ्रम् । मुष्णाति गोपायति शुक्रं मुष्कः । अण्डयोः
कोशोण्डकोशः । वर्षति शुक्रं वृषणः । पेलश्च । पृष्ठास्थ्नोध ऊर्वोः संधौ त्रिसंघट्टस्त्रिक्रम् ॥ ७६ ॥</c>


<v>पिच( चि )ण्डकुक्षी जठरोदरतुन्दं स्तनौ कुचौ ।
चु( चू )चुकं तु कुचाग्रं स्यान्न ना क्रोडं भुजान्तरम् ॥ ७७ ॥</v>
<c>पचत्यन्नं
पिचण्डः, अपिचमत्याहारं वा । कुष्यते कुक्षिः । जमत्याहारं जठरम् । उदीर्यति( दियर्ति ) उदरम् । तुदति
तुन्दं, तुन्दिश्च । स्तन्येते बालैः स्तनौ । कूयेते कुच्येते वा कुचौ । वक्षोरुहौ उरसिजौ च । चुच्वित्यव्यक्तं
कायति पीयमानं चुचुकम् । ( क्रोडं ) क्रुड घनत्वे, ना पुंलिङ्गं न भवति । वक्षोमध्याद्भिन्नास्थि क्राडा
॥ ७७ ॥</c>


<v>उरो वत्सं च वक्षश्च पृष्ठं तु चरमं तनोः ।
स्कन्धो भुजशिरोंसोस्त्री संधी तस्यैव जत्रुणी ॥ ७८ ॥</v>
<c>उरस्यति सहते– उरः, उरस् कण्डवादिः । वस्यते छाद्यते वत्सम् । ( वक्षः ) वक्ष
संघाते, असुन् । पञ्च ( क्रोडादयः ) एकार्था इत्येके । पृष्यते सिच्यते पृष्ठं देहस्य पश्चाद्भागः, पश्चान्मात्रे
तूपचारात् । स्कन्द्यते भारेण स्कन्धः । अस्यते भारेणांसः । अंसकक्षयोः सन्धिरुद्भिन्नास्थि, जायते
जत्रु ॥ ७८ ॥</c>


<v>बाहुमूले उभे कक्षौ पार्श्वमस्त्री तयोरधः ।
मध्यमं चावलग्नं च मध्योस्त्री द्वौ परौ द्वयोः ॥ ७९ ॥</v>
<c>कष्येते कक्षौ, यान्तावपि कक्ष्यौ । ( पार्श्वं ) पर्श्वाणसवक्तव्यः ( वा० ), पार्श्वे
इति द्विवचनं न्याय्यम् । मध्ये भवं मध्यमं, मध्यान्मः ( सू० ) । अवलगत्यवलग्नमतिकृशत्वात् ।
विलग्नं च । मन्यते मध्यम् । परौ भुजो बाहुश्च ॥ ७९ ॥</c>


<v>भुजबाहू प्रवेष्टो दोः स्यात्कफो( पो )णिस्तु कूर्परः ।
अस्योपरि प्रगण्डः स्यात्प्रकोष्ठस्तस्य चाप्यधः ॥ ८० ॥</v>
<c>भुज्यतेनया भुजा, भुजन्युब्जाविति ( सू० )
साधुः । वहति वाहते प्रयतते वा वाहुः, वाहृ प्रयत्ने । प्रवेष्टते प्रवेष्टः । द्यति ददाति वा दोः, सान्तः ।
कं फणति कफोणिः । कुरति कूर्परः, बाहूपबाहुसंधेररत्निसंज्ञस्य पश्चाद्भागः, तथा च– कफोणिः कूर्परोऽ-
रत्नेः पृष्ठमिति नाममाला । अस्य कूर्परस्योर्ध्वे, प्रगण्यते प्रगण्ड्यते वा प्रगण्डो बाहुः । कूर्परस्याधः,
प्रकुष्यते प्रकोष्ठ उपवाहुः, यत्कात्यः– प्रकोष्ठमन्तरं विद्यादरत्निमणिबन्धयोः ॥ ८० ॥</c>


<v>मणिबन्धादाकनिष्ठं करस्य करभो बहिः ।
पञ्चशाखः शयः पाणिस्तर्जनी स्यात्प्रदेशिनी ॥ ८१ ॥</v>
<c>मणेर्बन्धोत्र
मणिबन्धो भुजपाण्योः संधिः । तस्मादारभ्याकनिष्ठायाः करभः, करे भातीति आङभिविधौ ( सू० ) ।
शेतेस्मिन्सर्वं शयः, शम इत्येके, नाममाला तूभयं पपाठ– पाणिः शमः शयो हस्त इति । पणन्तेनेन
पाणिः । हस्तकरौ नानार्थे । मणिबन्धः पाणिमूले । तर्जयत्यनया तर्जनी । प्रदिशत्यवश्यं प्रदेशिनी
॥ ८१ ॥</c>


<v>अङ्‌गुल्यः करशाखाः स्युः पुंस्यङ्गुष्ठः प्रदेशिनी ।
मध्यमानामिका चापि कनिष्ठा चेति ताः क्रमात् ॥ ८२ ॥</v>
<c>अङ्‌गुं पाणिपादं लात्यङ्गुली । अङ्‌गौ तिष्ठत्यङ्गुष्ठः, सुपिस्थइति ( सू० ) कः, अम्बाम्ब-
गोभूमीति ( सू० ) षत्वम् । अनामिका नामग्रहणायोग्या, ब्रह्मणोनया शिरश्छेदनादत एवास्यां पवित्रं
क्रियते । कनिष्ठात्यल्पा । ता अङ्गुष्ठाद्याः पञ्चाङ्गुल्यः ॥ ८२ ॥</c>


;p{0105}
<v>पुनर्भवः कररुहो नखोस्त्री नखरोस्त्रियाम् ।
प्रादेशतालगोकर्णास्तर्जन्यादियुते तते ॥ ८३ ॥</v>
<c>नास्ति खमस्य नखः, नभ्राण्नपादिति
( सू० ) साधुः, न खनति याति वा । नखं राति नखरः, न खन्यते वा, डडरेकवका ( खनेर्डडरेकेकव-
कावाच्याः ) । पुनर्नवः कररुह इत्येके पेठुः । त्रिभुवनचरणत्वाभावः । कामाङ्कुशोपि । तर्जन्या युते
तते प्रसारितेङ्गुष्ठे मध्यं, प्रादिश्यते प्रादेशः । मध्यमया युतेङ्गुष्ठे तते तालः, तल प्रतिष्ठायाम् । अना-
मिकया युते ततेङ्गुष्ठे, गोकर्णाकृतिगोकर्णः ॥ ८३ ॥</c>


<v>अङ्गुष्ठे सकनिष्ठे स्याद्वितस्तिर्द्वादशाङ्गुलः ।
पाणौ चपेटप्रतलप्रहस्ता विस्तृताङ्गुलौ ॥ ८४ ॥</v>
<c>सह कनिष्ठया ततेङ्गुष्ठे वितस्तिः, वितस्यतीति ।
दिष्टिश्च । द्वादशाङ्गुल इति सिद्धस्यानुवादः । चप्यतेनेन चपेटः, चपेटापि । प्रसृतं तलमस्य प्रतलः ।
प्रसृतो हस्तोस्य प्रहस्तः ॥ ८४ ॥</c>


<v>द्वौ संहतौ सिंहतलप्रतलौ वामदक्षिणौ ।
पाणिर्निकुब्जः प्रसृतिस्तौ युतावञ्जलिः पुमान् ॥ ८५ ॥</v>
<c>द्वौ प्रसृततलौ संहतौ सिंहतलाख्यौ, सिंहो हि मिलिताभ्यां चपेटाभ्यां
हन्ति, संहतलो वा– इत्येके संहतं संघट्टं लातीति । संकुचितो हस्तस्तालादिना, प्रस्रियत इति
प्रसृतः, प्रसृतिश्च । निकुञ्ज इत्यपपाठः । प्रकुञ्चस्त्वर्धप्रसृतिः । तौ युतौ प्रसृतौ पार्श्वश्लिष्टौ लौकिको-
ञ्जलिः, अङ्क्ते( अज्यते )नेनेति, अम्यते जलमनेनेति नैरुक्ताः । नाट्ये तु– पताकाभ्यां तु हस्ता-
भ्यां संश्लेषादञ्जलिः स्मृतः ॥ ८५ ॥</c>


<v>प्रकोष्ठे विस्तृतकरे हस्तो मुष्ट्या तु बद्धया ।
स रत्निः स्यादरत्निस्तु निष्कनिष्ठेन मुष्टिना ॥ ८६ ॥</v>
<c>बाहौ( प्रकोष्ठे ) प्रसारितपाणौ हस्तश्चतुर्विंशत्यङ्गुलं मानम् । स
हस्तः, रत्नेः पुंस्त्वार्थो वा । रमन्तेस्मिन्मल्ला रत्निः, सह रत्न्या मुष्ट्या वर्तत इत्येके । नास्ति रत्निर्मु-
ष्टिरस्यारत्निः, निष्क्रान्ता कनिष्ठास्मिन्निष्कनिष्ठो मुष्टिस्तेनोपलक्षितः स हस्तोऽरत्न्याख्यः ॥ ८६ ॥</c>


<v>व्यामो बाह्वोः सकरयोस्ततयोस्तिर्यगन्तरम् ।
ऊर्ध्वविस्तृतदोःपाणिनृमाने पौरुषं त्रिषु ॥ ८७ ॥</v>
<c>व्यामीयते रज्ज्वाद्यनेन व्यमति वा व्यामः, स्वे स्वे पार्श्वे प्रसारितयोर्बाह्वोर्मध्यम् । ऊर्ध्वं विस्तृतो दोः
पाणिश्च नुः पुंसो यत्र तन्मानमध्ये पौरुषं नाम मानम् , पुरुषोर्ध्वमानं तत्पौरुषमित्येके, पुरुषहस्तिभ्याम्-
ण्‌च ( सू० ) । द्वादशाङ्गुलं तु पौरुषं छायामानम् ॥ ८७ ॥</c>


<v>कण्ठो गलोथ ग्रीवायां शिरोधिः कन्धरेत्यपि ।
कम्बुग्रीवा त्रिरेखा सावदुर्घाटा कृकाटिका ॥ ८८ ॥</v>
<c>कणति कण्ठते वा कण्ठः । गिलति गलो
ग्रीवाग्रभागः । गृणाति गिरति वा ग्रीवा । शिरो धीयतेस्यां शिरोधिः । कं धारयति कंधरा, संज्ञायां-
भृतृवृजीति ( सू० ) खच् । शंखाकृतिर्ग्रीवा कम्बुग्रीवाख्या, असौ त्रिवलया चेति । न वटत्यवति वावटुः ।
घटयति घाटा । कृकं शिरोग्रीवमटति कृकाटिका ग्रीवापश्चाद्भागः ॥ ८८ ॥</c>


<v>वक्त्रास्ये वदनं तुण्डमाननं लपनं मुखम् ।
क्लीबे घ्राणं गन्धवहा घोणा नासा च नासिका ॥ ८९ ॥</v>
<c>उच्यतेनेन वक्त्रम् । अस्यते-
स्मिन्नास्यम् , कृत्यल्युटोबहुलं ( सू० ) इति ण्यत् , मुखं मुखान्तरालं च द्वयमास्यमिति शाश्वतः । उच्च-
तेनेन वदनम् । तुण्ड्यतेनेन तुण्डं, तुडि तोडने । अनिति श्वसित्यनेनाननम् । लप्यतेनेन लपनम् । खन्य-
तेनेन मुखं, डित्खनेर्मुट्सचोदात्तः ( उ० ), मुदितानि खान्यत्रेत्येके । जिघ्रत्यनेन घ्राणम् । घोणति
भ्रमति गन्धार्थं घोणा । नासते नासिका, कुल्या गन्धवहा घोणा घ्राणं नासा च नासिकेति मुनिः कुल्या-
मप्याह । सिङ्‌घा[ घि ]णी च ॥ ८९ ॥</c>


;p{0106}
<v>ओष्ठाधरौ तु रदनच्छदौ दशनवाससी ।
अधस्ताच्चिबुकं गण्डौ कपोलौ तत्परो हनुः ॥ ९० ॥</v>
<c>उष्यते तीक्ष्णाहारेणौष्ठ इत्युभयार्थोपि– अधरसान्निध्यादुत्तरौ-
ष्ठेत्र वर्तते । अधो भवोऽधरः । ओष्ठाभ्यां सहितावधरौ चा, अधरोप्योष्ठमात्रे वर्तते । ओष्ठाधः, चीव्यते
चिवुकं हन्वग्रसंधिः । गण्डति संहन्यते गण्डः । कम्पते कपोलः । तदधो गल्लः । तत्परस्तत्पश्चाद्भागे
कपोलाधः, हन्त्याहारं हनुः, पुंस्यपि ॥ ९० ॥</c>


<v>रदना दशना दन्ता रदास्तालु तु काकुदम् ।
रसज्ञा रसना जिह्वा प्रान्तावोष्ठस्य सृक्किणी ॥ ९१ ॥</v>
<c>रद्यते विलिख्यतेमीभी रदनाः । दश्यते दम्यते चामीभिर्दशना
दन्ताश्च । रदन्ति लिखन्ति रदाः । तलत्याहारोस्मिंस्तालु । ईषत्कवते काकुं ददाति वा काकुदम् । रस्य-
तेनया रसना । लेढि जिह्वा । लोला च । घण्टिकान्तर्गलशुण्डिका । ओष्ठस्येति जातावेकवचनम् । सृजति
लालां सृक्कि, सृक्कणी इत्यपि क्वचित्क्वन्नन्तत्वात् ॥ ९१ ॥</c>


<v>ललाटमलिकं गोधिरूर्ध्वे दृग्भ्यां भ्रुवौ स्त्रियाम् ।
कूर्चमस्त्री भ्रुवोर्मध्यं तारकाक्ष्णः कनीनिका ॥ ९२ ॥</v>
<c>ललत्यत्रालंकारः, ललश्चटुलस्तिलकोटत्यत्र वा
ललाटम् । अल्यते भूष्यतेलिकं, अलीकं च । गुध्यते पट्टादिना वेष्ट्यते गोधिः । भालं च । भ्रमति भ्रूः,
नेत्रोर्ध्वे रोमराजिः । कूर्ममिति भागुरिः, तन्न, लक्ष्यादर्शनात् , एवं कूर्चम् । तारयति तमसस्तारका,
तारकाज्योतिषीतीत्वाभावः ( वा० ) । अक्ष्ण इति खेचरीव्यवच्छेदः । ( कनीनिका ) कनी दीप्तौ ॥ ९२ ॥</c>


<v>लोचनं नयनं नेत्रमीक्षणं चक्षुरक्षिणी ।
दृग्दृष्टी चास्रु नेत्राम्बु रोदनं चास्रमश्रु च ॥ ९३ ॥</v>
<c>लोच्यतेनेन लोचनं विलोचनं च । नीयतेनेन दृश्यं नयनं नेत्रं च । ईक्ष्यतेनेनेक्षणम् । चष्टे वक्ति चक्षुः ।
अक्ष्णोत्यक्षि, द्वन्द्वाच्चक्षुः क्लीबे । दृश्यतेनया दृक्‌, द्वन्द्वात्स्त्रियाम् । अस्यतेस्रु , अस्रं च । अश्नुत आकण्ठ-
मश्रु । बाष्पो नानार्थे ॥ ९३ ॥</c>


<v>अपाङ्गौ नेत्रयोरन्तौ कटाक्षोपाङ्गदर्शने ।
कर्णशब्दग्रहौ पुंसि श्रुतिः स्त्री श्रवणं श्रवः ॥ ९४ ॥</v>
<c>बाह्याविति शेषः । अपकृष्टावङ्गादपाङ्गौ । कटे क्षिपति कटाक्षः, अपा-
ङ्वेन दर्शनं यत्र, नेत्रविभागाख्यम् । कीर्यते शब्दोस्मिन्कर्णः । शब्दस्य ग्रहोनेन शब्दग्रहः । श्रूयतेनया
श्रुतिः । शृणोति श्रवः, असन्तः क्लीबे । श्रोत्रं च ॥ ९४ ॥</c>


<v>उत्तमाङ्गं शिरः शीर्षं मूर्धा ना मस्तकोस्त्रियाम् ।
चिकुरः कुन्तलो वालः कचः केशः शिरोरुहः ॥ ९५ ॥</v>
<c>शीर्यते जरसा शिरः । एवं कुमारशीर्षयो-
र्णिनिः ( सू० ) इति लिङ्‌गाच्छीर्षं प्रकृत्यन्तरम् । मूर्च्छति मूर्धा, पुमान् । मस्यति परिणमते मस्तकम् ।
कं वराङ्‌गं च नानार्थे । चीयते चिकुरः, चिहुरः प्राकृते कस्य हादेशात् , संस्कृतेषीति दुर्गः– कुन्तला
मूर्धजाः स्रस्ताश्चिकुराश्चिहुराः कचा इति । कुन्ताकारं लाति कुणति वा कुन्तलः । वल्यते वालः, ज्वला-
दित्वाण्णो वा ( ज्वलितिकसन्तेभ्योणः ) । कचति कचः । के शेते केशः । शिरसिजश्च ॥ ९५ ॥</c>


<v>तद्वृन्दे कैशिकं कैश्यमलकाश्चूर्णकुन्तलाः ।
ते ललाटे भ्रमरकाः काकपक्षः शिखण्डकः ॥ ९६ ॥</v>
<c>केशानां
समूहे, अचित्तहस्तिधेनोष्ठक् ( सू० ), केशाश्वाभ्यांयञ्छावन्यतरस्याम् ( सू० ) । अल्यन्ते भूष्यन्तेलकाः ।
श्वूर्प्राकाख्याः केशाः ( चूर्णकुन्तलाः ), चर्चराख्याः । कुरलाश्च । भ्राम्यन्ति भ्रमरपतिकृतयो वा ( भ्रमरकाः ) ।
काकस्येव पक्षः । शिखंव डयते शिरसि खण्ड्यते वा शिखण्डकः । क्षत्रियाणां चूडा काकपक्ष इति
गौडः ॥ ९६ ॥</c>


;p{0107}
<v>कवरी केशवेषो( शो )थ धमिल्लः संयताः कचाः ।
शिखा चूडा केशपाशी व्रतिनस्तु सटा जटा ॥ ९७ ॥</v>
<c>कृष्णवर्णा,कं वृणोति वा कवरी, जानपदकुण्डगोणेति ( सू० ) ङीश्‌ । वेषो रचना ।
संयता बद्धाः । ऊर्ध्वं मिलति धम्मिलो जूटाख्यः, धमिः सौत्रो वा । धम्मेर्ल इति सभ्याः । शेते मूर्ध्नि
शीय( शय्य )ते वा शिखा, शीङोह्रस्वश्च ( उ० ) । चोड्यते चूडा । प्रशस्ताः केशाः केशपाशी ।
शिखेत्येव, ( सटा ) षट अवयवे । ( जटा ) जट संघाते ॥ ९७ ॥</c>


<v>वेणिः प्रवेणी शीर्षण्यशिरस्यौ विशदे कचे ।
पाशः पक्षश्च हस्तश्च कलापार्थाः कचात्परे ॥ ९८ ॥</v>
<c>( वेणिः ) वेणृ गतौ । शिरसि भवः
शीर्षण्यः, शरीरावयवाच्च ( सू० ) इति यत् , येचतद्धिते ( सू० ) इत्यत्र वाकेशेष्विति ( वा० ) शिरसः
शीर्षन् वक्तव्यः । विशदेन्योन्यासंपृक्ते–अविकृते स्नानादिनिर्मले वा, शद्लृ शातने । कचादित्यर्थनिर्देशः,
केशपाशः, केशपक्षः, केशहस्तः, प्रशंसावचनैश्च ( सू० ) इति समासः ॥ ९८ ॥</c>


<v>तनूरुहं रोम लोम तद्वृद्धौ स्म( श्म )श्रु पुंमुखे ।
आकल्पवेषौ नेपथ्यं प्रतिकर्म प्रसाधनम् ॥ ९९ ॥</v>
<c>शिरसोन्यत्र रोहति
रोम । रलयोरैक्याल्लोम, लूयते वा । पुरुषमुखे रोमवृद्धिः, समश्नुते स्मश्रु । दाढिकापि । व्यञ्जनं नानार्थे ।
आकल्प्यत आकल्पः । वेवेष्ट्यङ्‌गं वेषः, विशति चेतसीत्येके तालव्यं शमाहुः, कर्मवेशाद्यत् ( सू० ) इत्यत्र
तथा विचारात् । नेत्रयोः पथ्यं ( नेपथ्यं ) वस्त्रादिशोभा । प्रत्यङ्गं कर्म प्रतिकर्म । प्रसाध्यतेनेनाङ्‌गं
प्रसाधनम् । पञ्चैकार्था इत्येके तच्चासत् , वेषो हि वस्त्रालंकारमाल्यप्रसाधनैरङ्गशोभा, प्रसाधनं तु
समालम्भनं तिलकपत्त्रभङ्गादिना ॥ ९९ ॥</c>


<v>दशैते त्रिष्वलंकर्तालंकरिष्णुश्च मण्डितः ।
प्रसाधितोलंकृतश्च भूषितश्च परिष्कृतः ॥ १०० ॥</v>
<c>एते वक्ष्यमाणा रोचिष्ण्वताः । ( अलंकरिष्णुः ) अलंकृञ्‌-
निराकृञ्‌इति ( सू० ) इष्णुच् । परिष्क्रियते स्म, संपर्युपेभ्यइति ( सू० ) सुट् ॥ १०० ॥</c>


<v>विभ्राङ्‌ भ्राजिष्णुरोचिष्णू भूषा तु स्यादलंक्रिया ।
अलंकारस्त्वाभरणं परिष्कारो विभूषणम् ॥ १०१ ॥</v>
<c>भ्राजते तच्छीलो
भ्राजिष्णुः, भुवश्च ( सू० ) इति चाद् ( भ्राजतेः ) इष्णुच् । ( अलंक्रिया ) अलंकारसाध्या शोभा ।
करणे घञ्ल्युटौ ॥ १०१ ॥</c>


<v>मण्डनं चाथ मुकुटं किरीटं पुंनपुंसकम् ।
चूडामणिः शिरोरत्नं तरलो हारमध्यगः ॥ १०२ ॥</v>
<c>मौलिर्नानार्थे । मुखे कुट्यते मुकुटं, मङ्क्यतेनेन वा ( मकुटं ) । कीर्यते
किरीटम् । कोटीरं च । मणिरिति शेषः, तरतीव तरलः । नायको नानार्थे ॥ १०२ ॥</c>


<v>वालपाश्या पारितथ्या पत्त्रपाश्या ललाटिका ।
कर्णिका तालपत्त्रं स्यात्कुण्डलं कर्णवेष्टनम् ॥ १०३ ॥</v>
<c>वालपाशे साधु-
र्वालपाश्या, वालबन्धनार्थं मुक्तावलयः, उत्फुल्ललतिकादि, वालेषु पाशसमूहो वा । परितस्तथा भवा पारि-
तथ्या, पार्यां तथ्या वा, सीमन्तादिः । पत्त्रपाशानां समूहः पत्त्रपाश्या । ललाटस्यालंकारो ललाटिका,
कर्णललाटात्कनलंकारे ( सू० ) । कर्णालंकारस्तालपत्त्रवत्सौवर्णोपि । कुण्डं लाति वृत्तत्वात्कुण्डलम् ।
कर्णो वेष्ट्यतेनेन कर्णवेष्टनम् । भिन्नरूपास्रयः कर्णालंकारा इत्येके ॥ १०३ ॥</c>


;p{0108}
<v>ग्रैवेयकं कण्ठभूषा लम्बनं स्याल्ललन्तिका ।
स्वर्णैः प्रालम्बिकाथोरःसूत्रिका मौक्तिकैः कृता ॥ १०४ ॥</v>
<c>ग्रीवाया अलंकारो ग्रैवेयकं,
कुलकुक्षिग्रीवाभ्यइति ( सू० ) ढकञ् । लडत्यलंकारान्ते ललन्तिका । सिंहावलोकितेन कृतेत्येव ।
स्वर्णमयी कण्ठभूषा प्रालम्बिकेत्येव ॥ १०४ ॥</c>


<v>हारो मुक्तावली देवच्छन्दोसौ शतयष्टिकः ।
हारभेदा यष्टिभेदाद् गुच्छ( त्स )गुच्छा( त्सा )र्धगोस्तनाः ॥ १०५ ॥</v>
<c>ह्रियतेनेन चित्तं हारः । देवानां छन्दोभिप्रायोत्र ।
यष्टिर्लता सरः सरिरित्येकार्थाः, यदाहुः– चतुःषष्टिलतो हारोथाष्टहीना यथोत्तरम् । रश्मिः कलापो माण-
वकोर्धंहारोर्धगुच्छकः । कलापच्छन्दो मन्दरश्च गुच्छः सप्ततियष्टिकः । अन्ये त्वाख्यन्– द्वात्रिंशल्लतो
गुच्छो, गुह्याच्छादनात् । चत्वारिंशल्लतो गोस्तनो लम्बमानात् , गोपुच्छोपि ॥ १०५ ॥</c>


<v>अर्धहारो माणवक एकावल्येकयष्टिका ।
सैव नक्षत्रमाला स्यात्सप्तविंशतिमौक्तिकैः ॥ १०६ ॥</v>
<c>चतुःपञ्चाशल्लतोर्ध-
हारो देवच्छन्दार्धत्वात् । विंशतिलतो माणवकोल्पत्वात् । एका– आवलते ( अत्र ) । सैव– एकावली
॥ १०६ ॥</c>


<v>आवापकः पारिहार्यः कटको वलयोस्त्रियाम् ।
केयूरमङ्गदं तुल्ये अङ्गुलीयकमूर्मिका ॥ १०७ ॥</v>
<c>हस्तसूत्राख्यः, आ– उप्यत आवापकः । परिह्रियते परिहारे भवो वा पारिहार्यः । कटति
कटकः । वलते वलयः । के बाहुशीर्षे यौति केयूरम् । अङ्गं दयतेङ्‌गदम् । अङ्गुल्यां भवमङ्गुलीयकं,
जिह्वामूलाङ्गुलेश्छः ( सू० ), स्वार्थे कन् । ऊर्मिप्रतिकृतिरूर्मिका ॥ १०७ ॥</c>


<v>साक्षराङ्गुलिमुद्रा सा कङ्कणं करभूषणम् ।
स्त्रीकट्यां मेखला काञ्ची सप्तकी रशना स्त्रियाम् ॥ १०८ ॥</v>
<c>अङ्गुल्या मोदयते
गुदयति वाङ्गुलिमुद्रा, सा– ऊर्मिका । आहुश्च– कङ्कणं स्यात्प्रतिसरः, कं शुभं कणति कङ्कते सरति
वा । मीयते प्रक्षिप्यते मेखला । कञ्च्यते वध्यते काञ्ची । सपति समवैति सप्तकी । रशन्ति
तां ( रशना ), रश कान्तौ सौत्रः । सिञ्जिनी च । कलापो नानार्थे ॥ १०८ ॥</c>


<v>क्लीबे सारसनं चाथ पुंस्कट्यां शृङ्‌खलं त्रिषु ।
पादाङ्गदे तुलाकोटिर्मञ्जीरो नूपुरोस्त्रियाम् ॥ १०९ ॥</v>
<c>सारं सनोति
सारसनं स्त्रीकट्यां वस्त्रग्रन्थनम् । उच्चयो नीवी च । पुंस्कट्यां या काञ्ची सा शृङ्खला, शृङ्‌गैः
खंलतीति । पादेङ्‌गदमिव पादाङ्गदम् । तुलाकृतेर्जङ्घायाः कोटिरिव तुलाकोटिः । मञ्जु मधुरमीरयति
यंञ्जीरः । नुवति नपुरः, ण्‌ स्तवने ॥ १०९ ॥</c>


<v>हंसकः पादकटकः किंकणी क्षुद्रघण्टिका ।
त्वक्फलकृमिरोमाणि वस्त्रयोनिर्दश त्रिषु ॥ ११० ॥</v>
<c>हंसवत्कायति हंसकः । अवान्तरभेदस्त्वेषां भरतोक्तो
मांदृतः । किञ्चित्क्वणति किंकणी, किंकिणीत्येके । क्षुद्राल्पा घण्टिका घुघुरकाख्या । ग्रहणकवाक्यमिदम्
( त्वक्फलकृमिरोमाणीति ) । त्वगादयो वस्त्रस्य योनिरुपादानकारणं, आविष्टलिड्गत्वम् । वाल्कक्षौमफाल-
कार्पासबादरकौशेयराङ्कवानाहतनिष्प्रवाणितन्त्रकाणि वाच्यलिङ्गानि ॥ ११० ॥</c>


<v>वाल्कं क्षौमादि फालं तु कार्पासं बादरं च तत् ।
कौशेयं कृमिकोशोत्थं राङ्‌कवं मृगरोमजम् ॥ १११ ॥</v>
<c>वल्कस्य त्वचो विकारो
बाल्कम् । क्षुमाया विकारः क्षौमम् । आदिशब्दाद् भ( भा )ङ्गादि । फलस्य विकारः फालम् । कोशस्येदं
कोशेय नेत्रपट्टादि, कोशाङ्ढञ् ( सू० ) । रङ्कुर्मृगविशेषः, कच्छादिभ्यश्च ( सू० ) इत्यण्‌ ॥ १११ ॥</c>


;p{0109}
<v>अनाहतं निष्प्रवाणि तन्त्रकं च नवाम्बरे ।
तत्स्यादुद्गमनीयं यद्धौतयोर्वस्त्रयोर्युगम् ॥ ११२ ॥</v>
<c>छेदः क्षालनं भोगश्चाहननं तद्रहितमनाहतम् । प्रोयतेस्यां प्रवाणी तन्तुवायशलाका सा निर्गतास्य
( निष्प्रवाणि ), निष्प्रवाणिश्च ( सू० ) इति साधुः । तन्त्रादचिरापहृते ( सू० ) इति कनि तन्त्रकः ।
उद्गम्यतेभिलष्यते– उद्गमनीयम् । युगमविवक्षितं, यल्लक्ष्यम्– गृहीतपत्युद्गमनीयवस्त्रेति ( कु० सं० )
॥ ११२ ॥</c>


<v>पत्त्रोर्णं धौतकौशेयं बहुमूल्यं महाधनम् ।
क्षौमं दुकूलं स्याद् द्वे तु निवीतं प्रावृतं त्रिषु ॥ ११३ ॥</v>
<c>लकुचवटादिपत्त्त्रेषु कृमिलालोर्णाकृतं पत्त्त्रोर्णम् , पृषोदरादित्वात् ( समासः ) । क्षुमाया
विकारः क्षौमम् । दुह्यते क्षुमाया आकृष्यते दुकूलम् । निवीयत आच्छाद्यते निवीतम् , व्येञ् संवरणे,
निवृतमिति मुनिः ॥ ११३ ॥</c>


<v>स्त्रियां बहुत्वे वस्त्रस्य दशाः स्युर्वस्तयो द्वयोः ।
दैर्घ्यमायाम आनाहः परिणाहो विशालता ॥ ११४ ॥</v>
<c>दश्यन्ते दशाः, पुंसीत्येके । वस्यते याभिस्ता वस्तयः, अच्छिन्नदशस्य
वस्त्रस्याच्छादनाम्नानात् , वर्तय इत्येके । आनह्यतेनेनानाहः, सर्वत्रेदम् । ( परिणाहो विशालता ) विस्ताराख्या
॥ ११४ ॥</c>


<v>पटच्चरं जीर्णवस्त्रं समौ नक्तककर्पटौ ।
वस्त्रमाच्छादनं वासश्चेलं वसनमंशुकम् ॥ ११५ ॥</v>
<c>पट इवाचरति पटति, सर्वप्रातिपदिकेभ्यःक्विब्वा ( वा० ) इत्येके, ततः शत्रन्ताद् भूतपूर्वेचरट्
( सू० ) । नक्तं भवो नक्तकः, नजते वा, ओणजी व्रीडे, द्रवद्रव्यं येन पूयते तत्र रूढोयं तत्तुल्येपि वस्त्रे
वर्तते । कल्पते कर्पटः । वस्यतेनेनाङ्‌गं वासः, असन्तं क्लीबे । चिल्यते चेलम् , चैलमित्यसत् , चिल
वसने । अंशुंस्तन्तून्कायत्यंशुकम् । प्रोतः सिवयश्चीरं च ॥ ११५ ॥</c>


<v>सुचेलकः पटोस्त्री ना वराशिः( सिः ) स्थूलशाटकः ।
निचोलः प्रच्छदपटः समौ रल्लककम्बलौ ॥ ११६ ॥</v>
<c>पटति विस्तीर्यते पटम् , अस्त्रीति चिन्त्यं
द्वयोर्दर्शनात् । वृणोत्यङ्गं वराशिः, ना पुंलिङ्गः । चत्वार एकार्था इत्येके । निचोल्यतेनेन निचोलः येन तूलशय्या-
दि प्रच्छाद्यते, चुलिः सौत्रश्चुडेर्लत्वं वा । रमतेस्मिन् रल्लकः । काम्यते कम्बलः, कम्बलः कमनीयो भवतीति
निर्वचनात् ॥ ११६ ॥</c>


<v>अन्तरीयोपसंव्यानपरिधानान्यधोंशुके ।
द्वौ प्रावारोत्तरासङ्गौ समौ बृहतिका तथा ॥ ११७ ॥</v>
<c>अन्तरे भवमन्तरीयं, गहादित्वाच्छः ( सू० ) । उपसंवीयतेनेनाङ्‌गमुपसंव्यानम् । प्राव्रियते-
नेनाङ्गं प्रावारः, वृणोतेराच्छादने ( सू० ) घञ् । उत्तर ऊर्ध्वाङ्ग आसज्यत उत्तरासङ्‌गः । ( बृहतिका ) बृह-
त्याआच्छादने ( सू० ) कन् ॥ ११७ ॥</c>


<v>संव्यानमुत्तरीयं च चोलः कूर्पासकोस्त्रियाम् ।
नीशारस्तु प्रावरणे हिमानिलनिवारणे ॥ ११८ ॥</v>
<c>संवीयतेनेन संव्यानम् । उत्तर ऊर्ध्वे भवमुत्तरीयम् । चोल्यते
छाद्यतेनेन चोलः, आप्रपदीनं कञ्चुकम् । कूर्परेस्यते कूर्पासः स्त्रीणां कञ्चुलिकाख्यः । निशीर्यते शीता-
द्यनेन नीशारः, शृवायुवर्णनिवृतोष्विति ( वा० ) घञ् , यल्लक्ष्यम्– गौरिवाकृतनीशारः प्रायेण शिशिरे कृशः
॥ ११८ ॥</c>


;p{0110}
<v>अर्धोरुकं वरस्त्रीणां स्याच्चण्डातकमंशुकम् ।
स्यात्त्रिष्वाप्रपदीनं तत्प्राप्नोत्याप्रपदं हि यत् ॥ ११९ ॥</v>
<c>ऊर्वोरर्धाच्छादकमंशुकमर्धोरुकम् । चण्डं भगमवति चण्डातकं, यस्य चल्लनकोपभ्रंशः । पादाग्रं प्रपदं,
आ प्रपदादाप्रपदं, आप्रपदंप्राप्नोति ( सू० ) इति खः ॥ ११९ ॥</c>


<v>अस्त्री वितानमुल्लोचो दूष्याद्यं वस्त्रवेश्मनि ।
प्रतिसीरा जवनिका स्यात्तिरस्करिणी च सा ॥ १२० ॥</v>
<c>वितन्यते वितानः । उपरि लोच्यत
उल्लोचः, उल्लोच्यतेपनीयतेनेनातपादि वा, चद्रकाख्यः । कदर्कोपि । दूष्यतेनेनान्यदर्शनं दूष्यम् । आद्य-
शब्दात्पटकुटी । पटकुड्यं गुणशालि[ लय ]नी स्थूला[ लं ] च । प्रतिसिनोति प्रतिबध्नाति प्रतिसीरा ।
जवन्त्यस्यां जवनिका । तिरस्करोति छादयति तिरस्करिणी काण्डपटाख्या । क्वचित्– पर्यङ्किका परिकरः
पर्यङ्कश्चावसक्थिका । अञ्चलं त्वंशुकान्ते नीवी सारसनमुच्चयः ॥ १२० ॥</c>


<v>परिकर्माङ्‌गसंस्कारः स्यान्मार्ष्टिर्मार्जना मृजा ।
उद्वर्तनोत्सादने द्वे क्लीबे आप्लाव आप्लवः ॥ १२१ ॥</v>
<c>मलपरिमार्जनार्थं क्रिया परि-
कर्म स्नानोद्वर्तनादि । मार्जनं मार्ष्टिः शुद्धिमात्रम् , वसेस्तिः ( उ० ) इति बाहुलकात्तिः, व्रश्चभ्रस्जोत
( सू० ) षः, मृजेर्वृद्धिः ( सू० ) । मृजेति षिद्भिदादित्वादङ् ( सू० ) । उत्साद्यते मलोनेनोत्सादनम् ।
छद अपवारणे, उच्छादनमिति तु सभ्याः । ( आप्लावः, आप्लवः ) विभाषाङिरुप्लुवोरिति ( सू० ) वा
घञ् । मज्जनं च ॥ १२१ ॥</c>


<v>स्नानं चर्चा तु चार्चिक्यं स्थासकोथ प्रबोधनम् ।
अनुबोधः पत्त्रलेखा पत्त्राङ्गुलिरिमे स्त्रियौ ॥ १२२ ॥</v>
<c>चर्च्यतेनयाङ्‌गं चर्चा । चर्चिकायां चर्चने साधु चार्चिक्यं चन्दनादिना
पुण्ड्रादि । तिष्ठत्यङ्गे स्थासकः । चर्चिक्यं त्वपभ्रष्टम् । अनुबोधः, यथा कस्तूरिकादेर्मद्यादिना । पत्त्राकृ-
तिर्लेखा ( पत्त्रलेखा ) । (पत्त्राङ्‌गुलिः ) द्राविडकादि( षु ) लिङ्गादिभेदेन कपोले पत्त्रभङ्गः ॥ १२२ ॥</c>


<v>तमालपत्त्रतिलकचित्रकाणि विशेषकम् ।
द्वितीयं च तुरीयं च न स्त्रियामथ कुङ्कुमम् ॥ १२३ ॥</v>
<c>तमालपत्त्राकृति कस्तूर्या ललाटे तमालपत्त्रम् । तिलकाकृति तिलकम् । चित्रकं नानावर्णम् । विशिनष्टि
विशेषकम् । इत्थं तिलकभेदा एते, पर्यायत्वं त्वदूरविप्रकर्षात् । अत्र द्वितीयचतुर्थौ तिलकविशेषकौ पुंन-
पुंसकयोः । पुण्ड्रं च । कुं कौति कुङ्कुमम् ॥ १२३ ॥</c>


<v>काश्मीरजन्माग्निशिखं वरं वाह्लीकपीतनम् ।
रक्तसंकोचपिशुनं वी( धी )रलाहितचन्दनम् ॥ १२४ ॥</v>
<c>अग्नेरिव शिखा केसरोस्याग्निशिखम् । व्रियते वरं,
ग्रहवृदृ– इत्यप् ( सू० ) । वह्लीकदेशजं ( वाह्लीकं ), यद्रघोरुत्तरदिग्विजये– दुधुवुर्वाजिनः स्कन्धाल्लँग्न-
कुङ्कुमकेसरान् । पीतयत्यङ्गं पीतनम् । रञ्जनाद्रक्तम् , अत एवासृक्संज्ञम् । संकोचस्य पिशुनं सूचकम् ।
वीरं स्थिररागम् । लोहितं चन्दनमिव । वर्ण्यं च । घुसृणं देश्याम् ॥ १२४ ॥</c>


<v>लाक्षा राक्षा जतु क्लीबे यावोलक्तो द्रुमामयः ।
लवङ्गं देवकुसुमं श्रीसंज्ञमथ जायकम् ॥ १२५ ॥</v>
<c>लक्ष्यते लाक्षा । रक्षति देहं
राक्षा, रातिलात्योर्वा । जायते जतु । यौति यावकः । न लजते स्म– अलक्तकः, अलति वा । द्रुमस्या-
मथ इव निर्यासः । धन्वन्तरिस्तु– लाक्षा पलंकषा राक्षा दीप्तिश्च कृमिजं जतु । कृतघ्नानङ्गमाता च
द्रुमव्याधिरलक्तकः । लूयते लवङ्गम् । देवद्युतिमत्कुसुमं देवानां वा । ( श्रीसंज्ञं ) श्रीपर्यायम् । (जा-
यकं जायकाख्यपर्वतभवम् ॥ १२५ ॥</c>


;p{0111}
<v>कालीयकं च कालानुसार्यं चाथ समार्थकम् ।
वंशकागुरुराजार्हलोहकृमिजजोङ्गकम् ॥ १२६ ॥</v>
<c>( कालीयकं ) कालवर्णसारम् । वंशाभं वंशकम्‌ , वंशिकेत्येके ।
न गुरु–अगुरु । कालागुरु काकतुण्डाख्यम् । रोहति लोहम् । कृमिभिर्जन्यते कृमिजम् । जोङ्गकं गिरि-
जम् । आहुश्च–अगुरु प्रवरं लोहं कृमिजग्धमनार्यजमिति ( शाश्वतः ) ॥ १२६ ॥</c>


<v>कालागुर्वगुरु स्यात्तु मङ्‌गल्या मल्लिगन्धि यत् ।
यक्षधूपः सर्जरसो रालसर्वरसावपि ॥ १२७ ॥</v>
<c>मल्लिकापुष्पगन्ध्यगुरु मङ्गल्या-
ख्यम् । यक्षान्धूपयति यक्षधूपः । सर्जवृक्षस्य रसः सर्जरसः । राति प्रीतिं रालः, रालापि ॥ १२७ ॥</c>


<v>बहुरूपोप्यथ वृकधूपकृत्रिमधूपकौ ।
तुरुष्कः पिण्डकः सिह्लो यावनोप्यथ पायसः ॥ १२८ ॥</v>
<c>बहुरूपो नानाकृतिगन्धः । वृकान्धूपयति वृकधूपः । तुरुष्को यवनदेशजः । पिण्डको द्रव्यान्तरैः सह
पिण्डितः स्वरूपान्न च्यवते । सिह्लाख्यो वृक्षः, षिल उञ्छे, सुगन्धिप्रस्तावात्पुनरिहोक्तः । पयसो द्रुमक्षी-
रस्य विकारः स्रुतिः पायसः ॥ १२८ ॥</c>


<v>श्रीवासो वृकधूपोपि श्रीवेष्ट( पिष्ट )सरलद्रवौ ।
मृगनाभिर्मृगमदः कस्तूरीचाथ कोलकम् ॥ १२९ ॥</v>
<c>श्रिया वासो वेष्टश्च निर्यासः, वेष्टते वेष्टः । सरलस्य देवदारुभे-
दस्य द्रवो निर्यासः । विकसति सौगन्ध्यमस्याः कस्तूरी, के स्तूयते वा । कोलमिव कोलकम् ॥ १२९ ॥</c>


<v>कक्कोलकं कोशफलमथ कर्पूरमस्त्रियाम् ।
घनसारश्चन्द्रसंज्ञः सिताभ्रो हिमवालुका ॥ १३० ॥</v>
<c>ककन्ते कक्, ( ककं ) कोलति संस्त्यायति कक्कोलकम् । कोशे फलान्यस्य कोशफलम् । कल्पते कर्पूरः ।
घनस्येव सारोस्य शैत्यात् सिताभ्रत्वाच्च । चन्द्रपर्यायो ह्लादकत्वात् । हिमा शीतला चासौ वालुका च हि-
मवालुका ॥ १३० ॥</c>


<v>गन्धसारो मलयजो भद्रश्रीश्चन्दनोस्त्रियाम्‌ ।
तैलपर्णिकगोशीर्षे हरिचन्दनमस्त्रियाम् ॥ १३१ ॥</v>
<c>भद्रा श्रीरस्य । चन्द्यते ह्लाद्यतेनेन चन्दनम् । तैलपर्णगोशीर्षौ गिरी आकरावस्य ।
हरेरिन्द्रस्य चन्दनं, हरि कपिलं वा, तच्चातिशीतलं पीतमाहुः । श्रीखण्डं च ॥ १३१ ॥</c>


<v>तिलपर्णी तु पत्त्राङ्‌गं रञ्जनं रक्तचन्दनम् ।
कुचन्दनं चाथ जातीकोशजातीफले समे ॥ १३२ ॥</v>
<c>तिलस्येव पर्णा-
न्यस्याः तिलपर्णी नदी– आकरोस्या इत्येके । पत्त्रेष्वङ्गति पत्त्राङ्‌गम् । पतङ्‌गं च पत्त्राङ्‌गापभ्रंशोयम् ।
( कुचन्दनं ) कौ चन्दनम् । जातीलतायाः कोशं जातीसस्याख्यम् ॥ १३२ ॥</c>


<v>कर्पूरागुरुकस्तूरीकक्कोलैर्यक्षकर्दमः ।
गात्रानुलेपनी वर्तिर्वर्णकोस्त्री विलेपनम् ॥ १३३ ॥</v>
<c>एतैः पिण्डीकृतैर्यक्षप्रियः
पङ्कः । सकुङ्कुमैरित्यागमः, धन्वन्तरिस्तु– कुङ्कुमागुरुकस्तूरीकर्पूरं चन्दनं तथा । महासुगन्ध-
मित्युक्तं नामतो यक्षकर्दमः । द्वौ द्वौ भिन्नार्थावित्येके । वर्तिर्हि नटादौ प्रसिद्धा ॥ १३३ ॥</c>


;p{0112}
<v>चूर्णानि वासयोगाः स्युर्भावितं वासितं त्रिषु ।
संस्कारो गन्धमाल्याद्यैर्यः स्यात्तदधिवासनम् ॥ १३४ ॥</v>
<c>चूर्णं पटवा-
सादिक्षोदः । वास्यते सुगन्धीक्रियते यैर्युज्यम नैर्मिश्रैस्ते वासयोगाः । भाव्यते मील्यते भावितं, भुवोऽ-
वकल्कने णिच् ( धा० सू० ) । वास्यते छाद्यते स्म, वस स्नेहच्छेदापहरणेषु । गन्धद्रव्यैर्भावितं पुष्पाद्यैर्वासितमि-
त्यैके । संस्कारस्तिलादीनां गुणाधानम् । आद्यशब्दाद्धूपादिभिः ॥ १३४ ॥</c>


<v>माल्यं मालास्रजौ मूर्ध्नि केशमध्ये तु गर्भकः ।
प्रभ्रष्टकं शिखालम्बि पुरोन्यस्तं ललामकम् ॥ १३५ ॥</v>
<c>मालैव माल्यं, चातुर्वर्ण्यादित्वात्ष्यञ् ( चतुर्व-
र्णादीनांस्वार्थउपसंख्यानम् ) । माल्यते धार्यते माला । सृज्यते स्रक्, ऋत्विग्दधृगिति ( सू० ) साधुः ।
माल्यमित्येव, गर्भस्थत्वाद्गर्भकः । माल्यमित्येव, मध्यात्प्रभ्रष्टकम् । ललत्यग्रे ललामकं मुण्डमालाख्यम्
॥ १३५ ॥</c>


<v>प्रालम्बमृजुलम्बि स्यात्कण्ठाद्वैकक्षकं तु तत् ।
यत्तिर्यक् क्षिप्तमुरसि शिखास्वापीडशेखरौ ॥ १३६ ॥</v>
<c>कण्ठाद्वक्षस्यवलम्बमानं माल्यं प्रालम्बम् । विकक्षायां भवं वैकक्षकं, यज्ञोपवीतन्यायेन मा-
ल्यम् । माल्यमित्येव, आपीड्यत आपीडः । शेते शिरसि शेखरः । उत्तंसोपि ॥ १३६ ॥</c>


<v>रचना स्यात्परिस्यन्द आभोगः परिपूर्णता ।
उपधानं तूपबर्हः शय्यायां शयनीयवत् ॥ १३७ ॥</v>
<c>शिल्पादिना
रचना, अन्यापि । आभुज्यतेनेनाभोगः । उपधीयतेस्मिञ् शिर उपधानम् । उपबृह्यतेनेनोपबर्हते
वा– उपबर्हः शिरोनिवेशनम् । शेरतेत्र शय्या, संज्ञायांसमजेतिक्यप् ( सू० ) । ( शयनीयं ) कृत्य-
ल्युटोबहुलम् ( सू० ) इत्यधिकरणेऽनीयर् । तूलिकापि ॥ १३७ ॥</c>


<v>शयनं मञ्चपर्यङ्‌कपल्यङ्‌काः खट्‌वया समा ।
गेन्दुकः कन्दुको दीपः प्रदीपः पीठमासनम् ॥ १३८ ॥</v>
<c>मञ्च्यते धार्यतेनेन मञ्चः । पर्यङ्‌-
क्यते पल्यङ्कः, परेश्चघाङ्कयोरिति ( सू० ) वा लत्वम् । खटत्येनां श्रान्तः खट्‌वा । गाते गाः, गच्छ-
न्निन्दुको गुडको गेन्दुकः, गिन्दुक इत्येके, ( गे ) गगने– इन्दुरिवेति वा । कन्द्यतेर्थ्यते क्रीडार्थिभिः
कन्दुकः, कं शिरो दुनोति वा नमनोन्नमनेक्षणात् । वीटा भारते । च्युतादानक्रीडायां गुलिका
गिरिकश्च तौ । ( प्रदीपः ) प्रः स्वार्थे मेरुसुमेरुवत् । [ कज्जलध्वजः, दशेन्धनो गृहमणिः स्नेहाशश्च ] ।
पीयत उपवेशनेन ग्रस्यते पीठम् ॥ १३८ ॥</c>


<v>समुद्गकः संपुटकः प्रतिग्राहः पतद्ग्रहः ।
प्रसाधनी कङ्‌कतिका पिष्टातः पटवासकः ॥ १३९ ॥</v>
<c>समुद्यते समुद्गच्छति वा समुद्गकः । संपुट्यते
श्लेष्यते संपुटकः, भूषणाद्यावपनम् । प्रतिगृह्णात्याविलकादि प्रतिग्राहः, विभाषाग्रहः ( सू० )
इति णः । पतद् गृह्णाति पतद्ग्रहः । कर्षण्याख्या, प्रसाध्यन्तेनया केशाः । कङ्कते कङ्कती,
कङ्कान्दन्तांस्तनोति वा । पिष्टेन कुङ्कुमचूर्णादिनातति पिष्टातः । पटो वास्यतेनेन पटवासः ॥ १३९ ॥</c>


<v>दर्पणे मु( म )कुरादर्शौ व्यञ्जनं तालवृन्तकम् ॥ १४० ॥</v>
;c{इति नृवर्गः । ६ ।}
<c>दृप्यन्त्यनेन सुवेषा दर्पणः । मङ्क्यते मण्ड्यतेनेन मु( म )कुरः । आदृश्यते रूपमस्मिन्नादर्शः । आत्मदर्शोषि ।
व्यजति वातोनेन विक्षिप्यते वा व्यजनम् , तालस्येव वृन्तमस्य तालवृन्तम् । तालस्यवृन्तैरुभ्यत इत्येके
[ तालवृन्ताभास्त्यस्येत्येके ] ॥ १४० ॥ इति नृवर्गः । ६ ।</c>


;p{0113}
<v>संततिर्गोत्रजननकुलान्यभिजनान्वयौ ।
वंशोन्ववायः सन्तानो वर्णाः स्युर्ब्राह्मणादयः ॥ १ ॥</v>
<c>संतन्यतेनया संततिः । गूयते जन्यते कुल्यते वानेन । अन्वीयतेन्वयः । वश्य[ न्य ]ते जन्यते वंशः ।
अन्वैक्त्यन्ववायः । व्रियन्ते वर्ण्यन्ते वा वर्णाः ॥ १ ॥</c>


<v>विप्रक्षत्रियविट्‌शूद्राश्चातुर्वर्ण्यमिति स्मृतम् ।
राजबीजी राजवंश्यो बीज्यस्तु कुलसंभवः ॥ २ ॥</v>
<c>चत्वार एव वर्णाः, स्वार्थे ष्यञ् ( चतुर्वर्णादीनां
स्वार्थउपसंख्यानम् ) । राजबीजमस्यास्ति राजबीजी । राजवंशे साधुर्भवो वा राजवंश्यः । बीजे साधुर्भवो
वा यथा, सूर्यबीज्यो रामः, यप्प्रकरणे– अन्येभ्योपिदृश्यते ( वा० ) ॥ २ ॥</c>


<v>महाकुलकुलीनार्यसभ्यसज्जनसाधवः ।
ब्रह्मचारी गृही वानप्रस्थो भिक्षुश्चतुष्टये ॥ ३ ॥</v>
<c>कुलस्यापत्यं कुलीनः । आरा-
त्पापकेभ्यः कर्मभ्यो यात आर्यः, अरणीयो गम्यो वा । सभायां साधुः सभ्यः । संश्चासौ जनश्च सज्जनयते
वा सज्जनः । साध्नोति परकार्यं साधुः । आमुष्यायणोमुष्यपुत्रश्च । ब्रह्म वेदा ब्रह्म तपो ब्रह्म ज्ञान च
शाश्वतं, तच्चरत्यर्जयत्यवश्यं ब्रह्मचारी वर्णी । गृही गृहमेधी गृहाश्रमी ज्येष्ठाश्रमी । प्रतिष्ठन्तेस्मिन्प्रस्थः,
वनप्रस्थे भवो वानप्रस्थो वैखानसाख्यः । भिक्षते तच्छीलो भिक्षुर्यतिः, सनाशंसभिक्षउः ( सू० ) ।
अस्मिंश्चतुष्के, आश्राम्यन्ति तपस्यन्त्यस्मिन्नाश्रमं प्रत्येकं वर्तते ॥ ३ ॥</c>


<v>आश्रमोस्त्री द्विजात्यग्रजन्मभूदेववाडवाः ।
विप्रश्च ब्राह्मणोसौ षट्कर्मा यागादिभिर्युतः ॥ ४ ॥</v>
<c>मातुर्यदग्रे जननं द्वितीयं
मौञ्जीबन्धनादिति द्विजातिः । अग्रे– आदौ– अग्रान्मुखाद्वा जन्मास्य, यच्छ्‌रुतिः– ब्राह्मणोस्य मुखमासीत् ।
वाडव इवातृप्तः । विशेषेण प्राति पूरयति विप्रः, विपाति विपति पापं वा विप्रः, विष क्षेपे । ब्रह्मणोपत्यं
ब्राह्मणः । जातिमात्रोपजीवी स्याद्विप्रस्तु ब्राह्मणव्रुवः । षट् कर्माणि ब्राह्मणस्य– अध्ययनमध्यापनं यजनं
याजनं दानं प्रतिग्रहश्चेति ॥ ४ ॥</c>


<v>विद्वान् विपश्चिद्दोषज्ञः सन्सुधीः कोविदो बुधः ।
धीरो मनीषी ज्ञः प्राज्ञः संख्यावान्पण्डितः कविः ॥ ५ ॥</v>
<c>वेत्ति विद्वान् , विदेःशतुर्वसुः ( सू० ) । विपश्यंश्चिन्तयते विपश्चित् ।
दोषाञ्जानाति ज्ञात्वा जह्यादिति दोषज्ञः । सन् विद्यमान उत्तम इत्यर्थः, अन्ये ह्यसत्कल्पाः ।
शोभनं ध्यायति सुधीः, अन्येभ्योपिदृश्यते ( सू० ) इति क्विप् संप्रसारणं च । ओकः स्थानं वेत्ति को-
विदः, कुङ् शब्देस्माद्वा । धियमीरयति धीरः । मनस ईष्टे, मनीषास्त्यस्य वा मनीषी । जानातीति
ज्ञः, इगुपधति ( सू० ) कः । प्रज्ञ एव प्राज्ञः, प्रज्ञादिभ्यश्च ( सू० ) इत्यण्‌ , प्रज्ञास्त्यस्य वा, प्रज्ञाश्र-
द्धेति ( सू० ) णः । सम्यक् ख्यानं ज्ञानमस्त्यस्य संख्यावान् , संख्या विचारणा वा । पण्डते जानाति
पण्डितः, पडि गतौ, सर्वे गत्यर्था ज्ञानार्था इति, पण्डा धीः संजातास्य वा । कवते वर्णयति कविः,
कवितापि ॥ ५ ॥</c>


<v>धीमान्सूरिः कृती कृष्टिर्लब्धवर्णो विचक्षणः ।
दूरदर्शी दीर्घदर्शी श्रोत्रियश्छान्दसः समौ ॥ ६ ॥</v>
<c>सुवति सूरिः । कृतमस्यास्तीति कृती कृतकृत्यः । कर्षति विविङ्क्ते कृष्टिः । लब्धं
वर्णनं प्रसिद्धिर्येन स लब्धवर्णः । विचटे विचक्षणः । ( दूरदर्शी ) अप्रत्यक्षमूहंत इत्यर्थः । ( श्रोत्रियः )
श्रोत्रियंश्छन्दोधीते ( सू० ), श्रोत्राभ्यां कृतकर्मेति । छन्दोधीते छान्दसः । मीमांसको जैमिनीये वे-
दान्ती ब्रह्मवादिनि । वैशेषिके स्यादौलूक्यः सौगतः शून्यवादिनि । नैय्यायिकस्त्वाक्षपादः स्यात्स्याद्वा-
दिक आर्हतः । चार्वाकलौकायतिकौ सत्कार्यो साङ्ख्यकापिलौ ॥ ६ ॥</c>


;p{0114}
<v>उपाध्यायोध्यापकोथ स्यान्निषेकादिकृट् गुरुः ।
मन्त्रव्याख्याकृदाचार्य आदेष्टा त्वध्वरे व्रती ॥ ७ ॥</v>
<c>उपेत्याधीयतेस्मादुपाध्यायः, इङ-
श्वेति ( सू० ) घञ्‌ । गृणात्युपदिशति गुरुः, यन्मनुः– निषेकादीनि कर्माणि यः करोति यथाविधि ।
संभावयति चान्नेन स विप्रो गुरुरुच्यते । निषेको गर्भाधानविधिः । आदिशब्दात्पुंसवनसीमन्तोन्नयनजा ।
तकर्मनामकरणान्नप्राशनचौडोपनयनादीनि । आचरणीयः सेव्य आचार्यः, आचारं ग्राहयतीति नैरुक्ताः,
मन्त्र( व्याख्या )कृद्वेदाध्यापनाद्विशिष्टाख्याकृदुपनयनेन द्विजत्वापादनात् , यदाह– उपनीय तु यः
शिष्यं वेदमध्यापयेद् द्विजः । सकल्पं सरहस्यं च तमाचार्यं प्रचक्षते । स्वाम्येनादिशत्यादेष्टा, आदिष्टीति
पाठे– आदिष्टमनेनेति, इष्टादिभ्यश्च ( सू० ) इतीनिः, क्तत्येन्विषयस्यकर्मण्युपसंख्यानात् ( वा० )
सप्तमी । व्रती सनियमः ॥ ७ ॥</c>


<v>यष्टा च यजमानश्च स सोमवति दीक्षितः ।
इज्याशीलो यायजूको यज्वा तु विधिनेष्टवान् ॥ ८ ॥</v>
<c>यजते यजमानः, पूङ्यजोःशानन् ( सू० ) । स व्रती सोमवत्यध्वरे
दीक्षिताख्यः, दीक्षा संजातास्येति । सोमपानग्निष्टोमादिक्रतुः, यद् गौतमः– अग्निष्टोमोत्यग्निष्टोम उक्थ्यः षोः
डशी वाजपेयोतिरात्रोऽप्तोर्याम इति सोमसंस्था । यजनमिज्या, व्रजयजोर्भावेक्यप् ( सू० ) । अत्यर्थं यजति
तच्छीलो यायजूकः, यजजपदशांयङः ( सू० ) इत्यूकः । ( यज्वा ) सुयजोर्ङ्वनिप्‌ ( सू० ) ॥ ८ ॥</c>


<v>स गीष्प( र्प )तीष्ट्या स्थपतिः सोमपीथी तु सोमपाः ।
सर्ववेदाः स येनोष्टो यागः सर्वस्वदक्षिणः ॥ ९ ॥</v>
<c>स यज्वा बृहस्पतिसवनहेतुना, स्थापयतीति स्थपतिः । पानं पीथः, पातृतुदिवचीतिथक् ( उ० ), घुमा-
स्थेतीत्वम् ( सू० ), सोमपीती तु प्राच्याः पेठुः । सर्वदायं, दीक्षितस्तु तत्कालम् । सर्वं विन्दत्यस्मात्स-
र्ववेदाः, असुन् ॥ ९ ॥</c>


<v>अनूचानः प्रवचने साङ्गेधीती गुरोस्तु यः ।
लब्धानुज्ञः समावृत्तः सुत्वात्वभिषवे कृते ॥ १० ॥</v>
<c>अनूक्तवान् , उपेयिवाननाश्वाननूचानश्च ( सू० ) इति कानचि साधुः । प्रोच्यते
प्रवचनं वेदः । अधीतमनेनाधीती, इष्टादिभ्यश्च ( सू० ) इतीनिः, क्तस्येन्विषयस्यकर्मण्युपसंख्यानात्स-
प्तमी ( वा० ) । अधीत्य गुर्वाज्ञया गुरुगृहाद्यः समावर्तते स समावृत्तः– स्नातकाख्यः, गुरुगेहादनावृत्त-
स्नातको हि न कथ्यते । सुनोति सुत्वा सुयजोर्ङ्वनिप् ( सू० ) । अभिषवः सोमकुट्टनसंधानम् ॥ १० ॥</c>


<v>छात्त्रान्तेवासिनौ शिष्ये शैक्षाः प्राथमकल्पिकाः ।
एकब्रह्मव्रताचारा मिथः सब्रह्मचारिणः ॥ ११ ॥</v>
<c>छत्त्रमेव शीलमस्य छात्त्रः, छत्त्रादिभ्योणः ( सू० ), छत्त्रेण गुरुसेवा लक्ष्यते । गुरोरन्ते वसत्यन्तेवासी-
शयवासवासिष्विति ( सू० ) सप्तम्या अलुक्‌ । शासनीयः शिष्यः । शिक्षायां भवाः शैक्षाः । प्रथनकल्प
आद्यारम्भः प्रयोजनमेषां तमधीयते वा प्राथमकल्पिकाः । तुल्यवेदास्तुल्यव्रतास्तुल्याचाराश्चान्योन्यं, समानं
ब्रह्म चरन्ति सब्रह्माचारिणः, ब्रह्म वेदा ब्रह्म तपो ब्रह्म ज्ञानं च शाश्वतमिति, एकस्मिन्वेदे व्रतमाचरन्ति
वा, व्रेते ( सू० ) इति णिनिः, चरणेब्रह्मचारिणि ( सू० ) इति समानस्य सः ॥ ११ ॥</c>


<v>सतीर्थ्यास्त्वेकगुरवश्चितवानग्निमग्निचित् ।
पारम्पर्योपदेशे स्यादैतिह्यमितिहाव्ययम् ॥ १२ ॥</v>
<c>( सतीर्थ्याः )
समानतीर्थेवासी ( सू० ) इति यत् , तीर्थेये ( सू० ) इति सत्वम् । तरन्त्यनेनाविद्यां तार्थं गुरुः । अग्नि-
चिदाहिताग्निः, अग्नौचेरिति ( सू० ) क्विप्‌ । इत्येवं ह किलेति मुखपारंपर्यं स्थितमितिह, ततः स्वार्थे
पक्षे– अनन्तावसथेतिहभेषजाञ्ञ्यः ( सू० ) ॥ १२ ॥</c>


;p{0115}
<v>उपज्ञा ज्ञानमाद्यं स्याज्ज्ञात्वारम्भ उपक्रमः ।
यज्ञः सवोध्वरो यागः सप्ततन्तुर्मखः क्रतुः ॥ १३ ॥</v>
<c>उपज्ञायत इत्युपज्ञा, इदं प्रथमतया ज्ञानं, चन्द्रस्योपज्ञा
चन्द्रोपज्ञसंज्ञकं व्याकरणम् । उपज्ञाय– आरम्भणमुपक्रमः, यत्कात्यः– यस्मात्प्रवृत्त आरम्भः स उप-
क्रमः, नन्दस्योपक्रमः– नन्दोपक्रमानि मानानि, उपज्ञोपक्रमंतदाद्याचिख्यासायाम् ( सू० ) इति नपुंस-
कत्वम् । इज्यते यज्ञः, यजयाचेति ( सू० ) नङ् । सूयते सोमोस्मिन्सवः । अध्वानं रात्यध्वरः, न
ध्वरति वा, ध्वृ हूर्छने । सप्ततन्तुः सप्तमिश्छन्दोभिम्तन्यत इति । मखति धर्मं मखः । क्रियते क्रतुः
॥ १३ ॥</c>


<v>पाठो होमश्चातिथीनां सपर्या तर्पणं बलिः ।
एते पञ्च महायज्ञा ब्रह्मयज्ञादिनामकाः ॥ १४ ॥</v>
<c>स्वाध्यायो ब्रह्मयज्ञः, होमो देवयज्ञः, अतिथिपूजनं नृयज्ञः, तर्पणं श्राद्धाख्यं पितृयज्ञः, बलिर्भू-
तयज्ञः, यन्मनुः– अध्याप( य )नं ब्रह्मयज्ञः पितृयज्ञस्तु तर्पणम् । होमो दैवो बलिर्भौतो नृयज्ञोतिथि-
पूजनम् ॥ १४ ॥</c>


<v>समज्या परिषद् गोष्ठी सभासमितिसंसदः ।
आस्थानी क्लीबमास्थानं स्त्रीनपुंसकयोः सदः ॥ १५ ॥</v>
<c>समजन्ति मिलन्त्यस्यां समज्या, संज्ञायांसमजनिषदेति ( सू० ) क्यप् । परिषीदन्त्य-
स्यां परिषद् , पर्षच्च । मावो नानोक्तयस्तिष्ठन्त्यस्यां गोष्टी । सह भान्त्यस्यां सभा । संयन्त्यस्यां समितिः ।
संसीदन्त्यस्यां संसद् । आतिष्ठन्त्यस्यामास्थानी । सीदन्त्यस्मिन् सदः, असुन् , सान्तः क्लीबे ॥ १५ ॥</c>


<v>प्राग्वंशः प्राग्घविर्गेहात्सदस्या विधिदर्शिनः ।
सभासदः सभास्ताराः सभ्याः सामाजिकाश्च ते ॥ १६ ॥</v>
<c>वंशः कुलं स्थूणा वा । प्राग्वंशोत्र प्राग्वंशः पत्नीशालाख्योग्निशालायाः प्राग्यो भागः । सदसि साधवः,
ऊनाधिकजागरूका ऋत्विग्भेदाः सदस्याः । सभायां सीदन्ति सभासदः । सभां स्तण्वन्ति सभास्ताराः ।
समाजं समवयन्ति सामाजिकाः, समवायान्समवैतीति ( सू० ) ठक् । पार्षद्याः पारिषद्याः सभासूराश्च
॥ १६ ॥</c>


<v>अध्वर्यूद्‌गातृहोतारो यजुःसामर्ग्विदः क्रमात् ।
आग्नीध्राद्या धनैर्वार्या ऋत्विजो याजकाश्च ते ॥ १७ ॥</v>
<c>ऋत्विज इत्येव । अध्वरं याति न ध्वरति वाध्वर्युर्नामर्त्विग्विशेषः, स यजुर्वित्कठः स्यात् ।
उद्गायत्युद्गाता छन्दोगः स्यात् । जुहोति होता वह्वृचः स्यात् । अग्नीनिन्द्धेग्नीद् , तस्य ( अग्नीधः )
शरणमाग्नीध्रः, अग्नीधःशरणेरञ्‌भंच ( वा० ) इति रञ्‌ । आद्यशब्दात्पोतृप्रशास्तृब्राह्मणाच्छंस्यच्छावाग्-
ग्रावस्तुद्‌ब्रह्ममैत्रावरुणप्रतिप्रस्थातृप्रतिहन्तृनेष्ट्‌रुन्नेतृसुब्रह्मण्याः । इत्थं सदस्याः सप्तदशर्त्विजः । एतिस्तुशा
स्वृदृजुषइति ( सू० ) वृञो ग्रहणाद् वृङोपि, व्रियन्त इति वार्याः, ऋहलोर्ण्यत् ( सू० ) । वृताः कुर्वन्ति
ये यज्ञमृत्विजस्त इति कात्यः । ऋतौ यजतीति ऋत्विक्‌, ऋत्विग्दधृगिति ( सू० ) साधुः ॥ १७ ॥</c>


<v>वेदिः परिष्कृता भूमिः समे स्थण्डिलचत्वरे ।
चषालो यूपकटकः कुम्बा सुगहना वृतिः ॥ १८ ॥</v>
<c>विदन्त्येनां वेदिः, परिष्कृता चातुरस्रेण भूषिता यागार्थम् । अपरिष्कृतां त्वाह, तिष्ठन्त्यस्मिन्स्थण्डिलम् ।
चत्यते चत्वरम् , यागार्थमसंस्कृता भूमिः । तक्ष्णा घटितो यूपाग्रे कटकाकृतिः, चष्यत उत्कीर्यते चषालः ।
( कुम्बा ) कुबि छादने, चिन्तिपूजिकथिकुम्बीत्यङ्‌ ( सू० ) । व्रियतेनया वृतिः, यज्ञवाटे पर्णिका ॥ १८ ॥</c>


;p{0116}
<v>यूपाग्रं तर्म निर्मन्थ्यदारुणि त्वरणिर्द्वयोः ।
दक्षिणाग्निर्गार्हपत्याहवनीयौ त्रयोग्नयः ॥ १९ ॥</v>
<c>तरन्त्यनेन यूपं तर्म । निर्मन्थनीयं दारु यतोग्निर्जायते, इयर्त्यग्निनिर्यतः सोऽरणिः । दक्षिणोग्निर्दक्षिणाग्निः ।
गृहपतिना संयुक्तो गार्हपत्यः, गृहपतिनासंयुक्तेञ्यः ( सू० ) । आहोतव्य आहवनीयः ॥ १९ ॥</c>


<v>अग्नित्रयमिदं त्रेता प्रणीतः संस्कृतोनलः ।
समूह्यः परिचाय्योपचाय्यावग्नौ प्रयोगिणः ॥ २० ॥</v>
<c>त्रीनि-
ता त्रेता, पृषोदरादित्वादेत्वम् ( सू० ) । प्रणयनं मन्त्रादिना संस्कारैः प्रादुष्करणम् । अग्नौपरिचा-
य्योपचाय्यसमूह्याः ( सू० ) इति निपात्यन्ते, समूह्यते ढौक्यत इत्यग्निः समूह्यः परिचीयते परिचाय्य
उपचीयत उपचाय्य इत्यग्निनामधेयानि प्रयोगविषयाणि ॥ २० ॥</c>


<v>योगार्हपत्यादानीय दक्षिणाग्निः प्रणीयते ।
तस्मिन्नानाय्योथाग्नायी स्वाहा च हुतभुक्‌प्रिया ॥ २१ ॥</v>
<c>आनाय्योऽनित्यइति ( सू० )
साधुः, आनीयत आनाय्यः, प्रणीयते दक्षिणाग्नित्वेन संस्क्रियते । ( अग्नायी ) वृषा-
कप्यग्निकुसीदेति ( सू० ) ङीप्प्रसङ्गे– ऐत्वम् । सुष्ठु– आहूयते स्वाह, स्व हास्त्यस्या वा ॥ २१ ॥</c>


<v>ऋक्सामिधेनी धाय्या च या स्यादग्निसमिन्धने ।
गायत्रीप्रमुखं छन्दो हव्यपाके चरुः पुमान् ॥ २२ ॥</v>
<c>समिधामाधानी सामिधेनी, समिधामाधानेषेण्यण्‌ ( वा० ) । धीयतेनया धाय्या, पाय्यसान्नाय्यनिकाय्येति
( सू० ) साधुः । गायन्तं त्रायते गायत्री । गायत्र्युष्णिगनुष्टुब्बृहतीपङ्क्तित्रिष्टुब्जगत्यतिजगतीशक्वर्यति-
शक्वर्यष्ट्यत्यष्टिधृत्यतिधृतिकृतिविकृतिसंकृत्यतिकृत्युत्कृत्याख्यं षडक्षरादारभ्य षड्विंशत्यक्षरं यावत् , छन्दति
( चन्दते ) छन्दः । अक्षरनियमात्मकं लघुगुरुनियमात्मकं च वृत्तं तनुमध्यादि । हव्यस्य पाको हव्यपाकः ।
पक्वं होतव्यं, चरुः चर्यते भक्ष्यते[ रध्यते ] इति । स्थाल्यपि चरुः, हव्यकव्यपाकोत्रेति ॥ २२ ॥</c>


<v>आमिक्षा सा शृतोष्णे या क्षीरे स्याद्दधियोगतः ।
धवित्रं व्यजनं तद्यद्रचितं मृगचर्मणा ॥ २३ ॥</v>
<c>पक्वे तप्ते
च क्षीरे दधियोजनादामिक्षा, पक्वे पयसि दध्यानयति सा वैश्वदेव्यामिक्षेति श्रुतिः, आमीयते प्रक्षिप्यते
दध्यत्रेति । धूयतेग्निर्येनेति धवित्रं, अर्तिलूधूस्वितीत्रः ( सू० ) ॥ २३ ॥</c>


<v>पृषदाज्यं सदध्याज्ये परमान्नं तु पायसम् ।
हव्यकव्ये दैवपित्र्ये अन्ने पात्रं स्रुवादिकम् ॥ २४ ॥</v>
<c>पृषद्भिर्दधिविन्दुभिः
सहितमाज्यं पृषदाज्यम् । पयसि संस्कृतं पायसम् । अग्निमुखेन देवेभ्योन्नं हव्यं, ब्राह्मणमुखेन पितृभ्योन्नं
कव्यं, कूयते शब्द्यते पितृभिः कव्यम् । उभयमुभयत्रेति तु श्रुतिज्ञाः । पिबन्त्यस्मात्पात्रम् । आदि-
ग्रहणात्स्रुग्ग्रहादि ॥ २४ ॥</c>


<v>ध्रुवोपभृज्जुहूर्ना तु स्रुवो भेदाः स्रुचः स्त्रियः ।
उपाकृतः पशुरसौ योभिमन्त्र्य क्रतौ हतः ॥ २५ ॥</v>
<c>ध्रुवति ध्रुवा । [ उपभ्रियतेनया ] उपभृत् । हूयतेनया जुहूः । एते च
स्रुचो विशेषाः स्त्रीलिङ्गाः । स्रवत्यस्मात्स्रुवस्तु स्रुग्विशेषः पुंलिङ्गः । उपामन्त्र्य क्रियते हन्यते स्म
( उपाकृतः ), यज्ञ इति शेषः ॥ २५ ॥</c>


;p{0117}
<v>परंपराकं शमनं प्रोक्षणं तत्र यो वधः ।
याच्यलिङ्गाः प्रमीतोपसंपन्नप्रोक्षिता हते ॥ २६ ॥</v>
<c>परंपरामकति परंपराकम् । शसनमिति तु युक्तः पाठः, शसु
हिंसायाम् । प्रोक्षणं लक्षणया वधः, प्रोक्ष्य हि यज्ञे पशुर्हन्यते ।यज्ञ इति शेषः । ( प्रमीतः ) मीञ्‌
हिंसायाम् ॥ २६ ॥</c>


<v>सानाय्यं हविरग्नौ तु हुतं त्रिषु वषट्कृतम् ।
दीक्षान्तोवभृथो यज्ञस्तत्कर्मार्हं तु यज्ञियम् ॥ २७ ॥</v>
<c>संनीयते ( सान्नाय्यं ), पाय्यसान्नाय्येति ( सू० ) साधुः । हूयते हविः । वषण्म-
न्त्रलिङ्गेन कृतं हुतं वषट्कृतम् । अवभ्रियते पूर्यतेनेनावभृथः । यज्ञकर्मार्हति यज्ञियं, यज्ञर्त्विग्भ्यांघखञौ
( सू० ), यज्ञर्त्विग्भ्यांतत्कर्मार्हतीत्युपसंख्यानात् ( वा० ) घः ॥ २७ ॥</c>


<v>त्रिष्वथ क्रतुकर्मेष्टं पूर्तं खातादिकर्मणि ।
अमृतं विघसो यज्ञशेषभोजनशेषयोः ॥ २८ ॥</v>
<c>इज्यते स्मेष्टं यागादि, यदाह–
एकाग्निकर्म हवनं त्रेतायां यच्च हूयते । अन्तर्वेद्यां च यद्दानमिष्टं तदभिधीयते । पिपर्ति स्म पूर्तं,
नध्याख्यापृमूर्च्छिमदामिति ( सू० ) निष्ठानत्वाभावः । खातं वाप्यादि, आह च– वापीकूपतडागानि
देवतायतनानि च । अन्नप्रदानमारामः पूर्तमार्याः प्रचक्षते । न म्रियते न नश्यत्यमृतम् । विशिष्ट-
मदनं विघसः, उपसर्गेऽदः ( सू० ) इत्यप्‌ , घञयोश्च ( सू० ) इति घस्लादेशः, यन्मुनिः– विघसाशी
भवेन्नित्यं नित्यं चामृतभोजनः । विघसो भुक्तशेषं स्याद्यज्ञशिष्टमथामृतम् ॥ २८ ॥</c>


<v>त्यागो विहापितं दानमुत्सर्जनविसर्जने ।
विश्राणनं वितरणं स्पर्शनं प्रतिपादनं ॥ २९ ॥</v>
<c>स्वत उपसर्गवशा-
च्चैते दानार्थाः । स्पर्शनं तूपचाराद्दानं, पुच्छादौ गवादि स्पृष्ट्वा हि दीयते । ओहाक् त्यागे । श्रण दाने
॥ २९ ॥</c>


<v>प्रादेशनं निर्वपणमपवर्जनमंहतिः ।
मृतार्थं तदहे दानं त्रिषु स्यादौर्ध्वदै( दे )हिकम् ॥ ३० ॥</v>
<c>अंह्यतेंहतिः । उत्सर्गाद्यपि । तदहे प्रेतदिने मृतमुद्दिश्य दानं पिण्डोदकादि, ऊर्ध्वदेहाद्भव-
मौर्ध्वदैहिकं, ऊर्ध्वंदमाच्चदेहाच्चेति ( ग० ) ठञ् , अनुशतिकादित्वात् ( सू० ) उभयपदवृद्धिमाहुः ॥ ३० ॥</c>


<v>पितृदानं निवापः स्याच्छ्राद्धं तत्कर्म शास्त्रतः ।
अन्वाहार्यं मासिकेंशोष्टमोह्नः कुतपोस्त्रियाम् ॥ ३१ ॥</v>
<c>पितृभ्यो दानं, न्युप्यते निवापः । श्रद्धास्त्यत्र श्राद्धं पितृकर्म, प्रज्ञाश्रद्धार्चेति ( सू० ) णः । अन्वाह्रियते-
न्वाहार्यममावास्याश्राद्धम् । कुं तपति सूर्योत्रेति कुतपो मध्याह्नात्प्रवृत्तः श्राद्धकालः, यत्स्मृतिः– दिव-
सस्याष्टमे भागे मन्दीभवति भास्करे । स कालः कुतपो यत्र पितृभ्यो दत्तमक्षयम् ॥ ३१ ॥</c>


<v>पर्येषणा परीष्टिश्चान्वेषणा च गवेषणा ।
सनिस्त्वध्येषणा याच्ञाभिषस्तिर्याचनार्थना ॥ ३२ ॥</v>
<c>श्राद्धे द्विज-
शुश्रूषा ( पर्येषणा ), इषेरनिच्छार्थस्य ( वा० ) युज्वक्तव्यः, परेर्वा ( सू० ) । गवेष मार्गणे । गुर्वादेः
क्वचिदर्थे प्रार्थनया नियोजनं सनिः, षणु दाने । याचनं याच्ञा, यजयाचेति ( सू० ) नङ् । ( याचना )
ण्यासश्रन्थइति ( सू० ) बाहुलकाद्युच्‌ । अभिषसनमभिषस्तिः, षस स्वप्ने ॥ ३२ ॥</c>


;p{0118}
<v>षट्‌ तु त्रिष्वर्घ्यमर्घार्थे पाद्यं पादाय वारिणि ।
क्रमादातिथ्यातिथेये अतिथ्यर्थेत्र साधुनि ॥ ३३ ॥</v>
<c>आगन्त्वन्ताः षट्
त्रिलिङ्‌गाः । वारिणीत्येव, पादार्घाभ्यांच ( सू० ) इति यत् । अतिथय इदमातिथ्यं, अतिथेर्ञ्यः ( सू० ) ।
अतिथौ साधु– आतिथेयं, पथ्यतिथीति ( सू० ) ढञ् । कात्यस्त्वाह– आवेशिकं विपश्चिद्भिरातिथ्यमभि-
धीयते, आतिथ्योतिथिरागन्तुरिति च माला, शाश्वतोत एवोभयमाह– आतिथ्यं स्वादतिथ्यर्थ
आतिथ्यमतिथिं विदुः ॥ ३३ ॥</c>


<v>स्युरावेशिक आगन्तुरतिथिर्ना गृहागते ।
पूजा नमस्यापचितिः सपर्यार्चार्हणाः समाः ॥ ३४ ॥</v>
<c>अवेशे– अप्रतिवेशे भव आवेशिकः, नैकग्रामीणमतिथिं विप्रं सांगतिकं
तथेति स्मृतेः । नास्ति तिथिरस्यातिथिः, अतति सततं गच्छति वा, यत्स्मृतिः– अध्वनीनोतिथिर्ज्ञेयः,
किं च– तिथिपर्वोत्सवाः सर्पे त्यक्ता येन महात्मना । अतिथिः स हि विज्ञेयः शेषः प्राघूर्णिकः स्मृतः ।
प्राघूर्णिकः प्राघुणकोप्यभ्युत्थानं तु गौरवम् । ( नमस्या ) नमोवरिवश्चित्रङःक्यजिति ( सू० ) नमः
पूजायां क्यच् , अप्रत्ययात् ( सू० ) । अपचायनमपचितिः, अपचितश्च ( सू० ) इत्यत्र चायतेःक्तिनि
( तित्वं ) चिभावोऽनिट्त्वं च वक्तञ्यात् ( वा० ) । सपरे साधुः सपर्या, सह पर्यायक्रमेण वर्तते वा ॥ ३४ ॥</c>


<v>वरिवस्या तु शुश्रूषा परिचर्याप्युपासनम् ।
व्रज्याटाट्या पर्यटनं चर्या त्वीर्यापथ स्थितिः ॥ ३५ ॥</v>
<c>वरिवसः
परिचर्यायां क्यच् ( नमोवरिवश्चित्रङःक्यच् ) । शुश्रूषा गुरुसेवात्र लक्षणया । परिचरणं ( परिचर्या ),
परिचर्यापरिसर्याभृगयाटाट्यानामुपसंख्यानम् ( वा० ), परिचर्या तु पर्येष्टिरिति भागुरिः । परिव्रज्या
तपस्याथ रुद्रांकुशो विशाखिका । व्रजनं व्रज्या, व्रजयजोर्भावे क्यप् ( सू० ) । कुटिलमटनमटाट्या,
सूचिसूत्रिमूत्र्यट्यर्त्यशूर्णोतीनामुपसंख्यानाद्यङ्ण्यन्तात् ( वा० ), अट्यापि, यन्मनुः– तौर्यत्रिकं वृथाट्या
च कामजो दशमो गुणः, स्त्रीत्वं च निवरा कन्येतिवत् । एवं गदमदचरेति ( सू० ) चर्या । ईर्यापथे
ध्यानमौनादिके संबोधमार्गाख्ये भिक्षुव्रते स्थितिरनुष्ठानम् , चर्यां त्वीर्यां विदुर्बुधा इति मुनिः ॥ ३५ ॥</c>


<v>उपस्पर्शस्त्वाचमनमथ मौनमभाषणम् ।
आनुपूर्व्यं स्त्रियां वावृत्परिपाटी अनुक्रमः ॥ ३६ ॥</v>
<c>उपस्पृश्यन्तेद्भिः खान्यत्रोपस्पर्शः । आवम्यतेम्भोत्राचमनम् । मुनेर्भावः कर्म वा मौनं, इगन्ताच्चलघु-
पूर्वात् ( सू० ) इत्यण्‌ । प्राचेतसस्त्वादिकविः स्यान्मैत्रावरुणश्च सः । वाल्मीकिश्चाथ गाधेयो विश्वामित्रश्च
कौशिकः । व्यासो द्वैपायनः पाराशर्यः सत्यवतीसुतः । पूर्वानुक्रमेणानुपूर्वं तस्य भावश्चानुपूर्व्यं, ष्यञ्‌ ,
षित्वाद्वा स्त्रीत्वम् । आवर्तनमावृत् । उणादौ, परिपाटनं परिपाटिः, इञ्‌ , आवृत्परिपाट्योर्द्वन्द्वात्स्त्रीत्वम् ।
॥ ३६ ॥</c>


<v>पर्यायश्चातिपातस्तु स्यात्पर्यय उपात्ययः ।
नियमो व्रतमस्त्री तच्चोपवासादि पुण्यकम् ॥ ३७ ॥</v>
<c>पर्ययणं पर्यायः, परावनुपात्ययइणः ( सू० ) इति घञ । विपर्ययः क्रमोल्लङ्घनमतिक्रमश्च । व्र[ वृ ]त्यत
वर्ज्यतेऽन्नादि यत्रेति ( व्रतम् ) । तद्‌व्रतमुपवासकृच्छ्रचान्द्रायणादिकं पुण्यपर्यायम् ( पुण्यकम् ), संज्ञायांकन्
( सू० ) ॥ ३७ ॥</c>


<v>औपवस्त्रं तूपवासो विवेकः पृथगात्मता ।
स्याद् ब्रह्मवर्चसं वृत्ताध्ययनर्द्धिरथाञ्जलिः ॥ ३८ ॥</v>
<c>उपवस्ता प्राप्तोस्यौपवस्त्रं, उपवस्त्रादिभ्यः ( सू० ) इत्यण् , उपवस्तस्येदमौपवस्तभित्येके, वसु
स्तम्भे, क्तः, उपवस्तुरिदमित्यन्नाद्यपि, यत्स्मृतिः– माषान्मधु मसूरांश्च वर्जयेदौपवस्त्रके । प्रकृतिपुरुषयोः पृथ-
ग्ज्ञानं विवेकः, भावानां पृथक्स्वरूपत्वमित्यके, विचिर्‌ पृथग्भ वे । ब्रह्मणस्तपःस्वाध्यायादेर्वर्चस्तेजो ब्रह्मवर्च-
सं, ब्रह्महस्तिभ्यां वर्चसः ( सू० ) इत्यच् ॥ ३८ ॥</c>


;p{0119}
<v>पाठे ब्रह्माञ्जलिः पाठे विप्रुषो ब्रह्मबिन्दवः ।
ध्यानयोगासने ब्रह्मासनं कल्पे विधिक्रमौ ॥ ३९ ॥</v>
<c>ब्रह्मणे वेदायाञ्जलिः, यन्मनुः– संहत्य हस्तावध्येयं
स हि ब्रह्माञ्जलिः स्मृतः । वेदपाठे– आस्यनिर्गता जलकणा ब्रह्मबिन्दवः । ( ब्रह्मासनं ) ध्यानयोगयो-
रास्यतेनेन । ध्यानमेकाग्र( तया )चिन्तनं, यदाह– तत्र प्रत्ययैकतानता ध्यानम् । योगश्चित्तवृत्तिनि-
रोधः । कल्पते विधीयते प्रक्रम्यते वानेन विनियोगशास्त्रेणेति ॥ ३९ ॥</c>


<v>मुख्यः स्यात्प्रथमः कल्पोनुकल्पस्तु ततोधमः ।
संस्कारपूर्वं ग्रहणं स्यादुपाकरणं श्रुतेः ॥ ४० ॥</v>
<c>(मुख्यः ) आद्यो विधिरित्यर्थः ।
( अनुकल्पः ) मुख्याभावे प्रतिनिधिसंज्ञः । उपाक्रियतेनेनेत्युपाकर्म वेदपाठारम्भे विशिष्टो विधिः, रोहि-
ण्यां छन्दांस्युपाकुर्यादिति हि श्रुतिः ॥ ४० ॥</c>


<v>समे तु पादग्रहणमभिवादनमित्युभे ।
भिक्षुः परिव्राट् कर्मन्दी पाराशर्यपि मस्करी ॥ ४१ ॥</v>
<c>वामेन वामः स्प्रष्टव्यो दक्षिणेन तु दक्षिण इति पादोपसं
ग्रहणम् । अभिवाद्यते– आशिषं कार्यतेनेनेत्यभिवादनम् , अत एवाभिवाद्योपसंग्राह्यः । भिक्षते भिक्षुः,
सनाशंसभिक्षउः ( सू० ) । परिवर्ज्य सर्वं संन्यस्य व्रजति परिव्राट् , परौव्रजेःषश्चपदान्ते ( उ० )
इति विण् ( क्विप्‌ ) षत्वं च । कर्मन्देन पाराशर्येण प्रोक्तं भिक्षुतन्त्रमधीते, कर्मन्दकृशाश्वादिनिः ( सू० ),
पाराशर्यशिलालिभ्यांभिक्षुनटसूत्रयोः ( सू० ) इति णिनिः । मा कृ( कुरु )त कर्माणि मुक्ति[ शान्ति ]र्वः श्रेय-
सीति मस्करी, मस्करमस्करिणीवेणुपारव्राजकयोः ( सू० ) इति साधुः ॥ ४१ ॥</c>


<v>तपस्वी तापसः पारिकाङ्क्षी वाचंयमो मुनिः ।
तपःक्लेशसहो दान्तो वर्णिनो ब्रह्मचारिणः ॥ ४२ ॥</v>
<c>तपोस्यास्तीति, तपः-
सहस्राभ्यांविनीनी ( सू० ), अण्च ( सू० ) । अन्येषामपिदृश्यते ( सू० ) इति दीर्घात्पारिकाङ्क्षी ।
पारिरक्षि( क्ष )कः सांन्यासिकश्च । वाचं यच्छति मौनेनास्ते वाचंयमः, वाचियमोव्रते ( सू० ) इति
खच् । मन्यते मुनिः । भिक्षुपर्यायावेतावित्येके । दाम्यति दान्तस्तपःक्लेशानुद्विग्नः, वादान्तशान्तेति
( सू० ) साधुः । वर्णोस्यास्तीति वर्णी, वर्णाद्ब्रह्मचारिणि ( सू० ) इतीनिः । ब्रह्म चरति तच्छीलो वा
ब्रह्मचारी ॥ ४२ ॥</c>


<v>ऋषयः सत्यवचसः स्नातकस्त्वाप्लुतो व्रती ।
यं निर्जितेन्द्रियग्रामा यतिनो यतयश्च ते ॥ ४३ ॥</v>
<c>दर्शनादृषिरविसवादिवाक् ( सत्यवचाः ) । ( स्नातकः )स्नातवेदसमाप्तौ ( ग० ) इति यावादि-
त्वात् ( सू० ) कन् । यो व्रतवांस्तीर्थेष्वाप्लवते स्नातीत्याप्लुतः स स्नातकः, यत्स्मृतिः– गुरवे तु धनं
दत्त्वा स्नायाद्वा तदनुज्ञया । वेदव्रतानि वा पारं नीत्वा ह्युभयमेव च । यतं यमनमस्यास्तीति यती ।
यच्छत्युपरमति यातः ॥ ४३ ॥</c>


<v>यः स्थण्डिले व्रतवशाच्छेते स्थण्डिलशाय्यसौ ।
स्थाण्डिलश्चाथ विरजस्तमसः स्युर्द्वयातिगाः ॥ ४४ ॥</v>
<c>आद्यस्य( स्थण्डिलशायिनः ), व्रते ( सू० ) इति णिनिः । परस्य
( स्थाण्डिलस्य ), स्थण्डिलाच्छायेतरिव्रते ( सू० ) इत्यण् । विगते रजस्तमसी येभ्यः, सात्त्विका इत्यर्थः ।
द्वयमतिगच्छन्त्यतिक्रामन्ति द्वयातिगाः ॥ ४४ ॥</c>


;p{0120}
<v>पवित्रः प्रयतः पूतः पाषण्डाः सर्वलिङ्‌गिनः ।
पालाशो दण्ड आषाढो व्रते राम्भस्तु वैणवः ॥ ४५ ॥</v>
<c>पूयतेनेन पवित्रः । प्रयतते प्रयच्छत्युपरमति वा
प्रयतः । शुचिः पुण्यः पावनश्च । पाष( प )मणन्ति पाषण्डा वेदबाह्यव्रताः सर्वलिङ्गिनः क्षपणकाद्याः । स-
र्वाणि लिङ्‌गानि सन्त्येषां, भग्नव्रता इत्येके, आहुश्च– नानाव्रतधरा नानावेषाः पाषण्डिनो मताः । आषाढासु
जात आषाढः, विशाखाषाढादण्मन्थदण्डयोः ( सू० ), यदाह– आषाढो व्रतिनां दण्डः । व्रत इत्येव,
रम्भो वेणुपर्यायः ॥ ४५ ॥</c>


<v>अस्त्री कमण्डलुः कुण्डी व्रतिनामासनं बृषी ।
अजिनं चर्म कृत्तिः स्त्री भैक्षं भिक्षाकदम्बकम् ॥ ४६ ॥</v>
<c>कं जलमण्डे मध्ये लाति कमण्डलुः । कुण्डात् जानपदकुण्डेत्यमत्रे ( सू० )
ङीष्‌ । ब्रुवन्तोस्यां सीदन्ति बृषी । अज्यते क्षिप्यतेजिनम् । चरितं चर्म । कृत्यते कृत्तिः । ( भैक्षं )
भिक्षादिभ्योऽण् ( सू० ) ॥ ४६ ॥</c>


<v>स्वाध्यायः स्याज्जपः सुत्याभिषवः सवनं च सा ।
सर्वैनसामपध्वंसि जप्यं त्रिष्वघमर्षणम् ॥ ४७ ॥</v>
<c>स्वस्य वेदस्याध्ययनं स्वाध्यायः, इङश्चेति ( सू० ) घञ् । जपनं
जपः, व्यधजपोरनुपसर्गे ( सू० ) इत्यप् । सोमं सुन्वन्त्यद्भिः परिवासयन्त्यस्यां सुत्या, संज्ञायांसमजेति
( सू० ) क्यप् । अभिषवणमभिषवः, उपसर्गात्सुनोतीति ( सू० ) षत्वम् । अघं मृष्यते शोध्यतेनेनाघ-
मर्षणं, अब्दैवत्यो मन्त्रस्तद्रूपो वा, करणाधिकरणयोश्च ( सू० ) इति ल्युट्‌ , त्रिरात्रोपवासादिस्तूपचा-
रात् ॥ ४७ ॥</c>


<v>दर्शश्च पौर्णमासश्च यागौ पक्षान्तयोः पृथक् ॥ ४८ ॥</v>
<c>अमावास्या( यां ) दर्शः, दृश्यते चन्द्रोत्रेति, यागस्तूपचारात् । पूर्णिमायां पौर्णमासः, पूर्णो
माश्चन्द्रस्तत्र भवः ॥ ४८ ॥</c>


<v>शरीरसाधनापेक्षं नित्यं यत्कर्म तद्यमः ।
नियमस्तु स यत्कर्मानित्यमागन्तुसाधनम् ॥ ४९ ॥</v>
<c>शरीरमात्रेणैव यत्क्रियते तत् , यम्यतेनेन चित्तं यमः, यमःसमुपनिवि-
षुचेत्यप् ( सू० ), आह च– अहिंसासत्यास्तेयब्रह्मचर्यापरिग्रहा यमाः । आगन्तु बाह्यं नृज्जलादि साधनं
यत्रेति, अत एव कृत्रिमं कर्म नियमः, यदाह– शौचसंतोषतपःस्वाध्यायेश्वरप्रणिधानानि नियमाः
॥ ४९ ॥</c>


<v>उपवीतं यज्ञसूत्रं प्रोध्दृते दक्षिणे करे ।
प्राचीनावीतमन्यस्मिन्निवीतं कण्ठलम्बितम् ॥ ५० ॥</v>
<c>शैव ऊर्ध्वस्रोतसिकः सिद्धान्ती शुद्धमार्गिकः [ शुद्धान्ती सिद्धमार्गिकः ] । पाञ्चार्थिकः
पाशुपतो लाकुलोथ महाव्रती । कापाली सोमसिद्धान्ती तान्त्रिकः स्याद्विशेषदृक् । यामलोद्वयमार्गी
स्यात्त्त्रिकभेदी षडर्धिकः । पूर्वाम्नायी महामार्गो भैरवी दक्षिणागमः । शाक्तो वामस्रोतसिकः कौल आन्व-
यिको मतः । एकायनः शाश्व [ सात्व ] तश्च वैष्णवः पाञ्चरात्रिकः । रक्ताम्बरो भदन्तश्च शाक्यः श्रमणवन्दकौ ।
भिक्षुः श्वेतः श्वेतपटः क्षपणर्षिर्दिगम्बरः( र्दिगीश्वरः ) । नग्नाटः श्रावकोऽह्रीको निर्ग्रन्थो जीवजीवकौ ।
[ क्षौरं तु भद्राकरणं मुण्डनं वपनं त्रिषु । कक्षापटी च कौपीनं शाटी च स्त्रीति लक्ष्यतः ।] उपवीयते प्राव्रियते
स्मोपवीतम् [ यज्ञोपवीतं च ] । अन्यस्मिन्वामे करे प्रोध्दृते प्राचीनावीतं, प्रागेव प्राचीनं, विभाषाञ्चेरदि-
क्‌स्त्रियाम् ( सू० ) इति खः, आवीयते स्मावीतम् । यज्ञसूत्रमित्येव, नियतं वीयते स्म निवीतं, यन्मनुः–
प्रोध्दृते दक्षिणे पाणावुपवीत्युच्यते द्विजः । सव्ये प्राचीनमावीती निवीती कण्ठसज्जने ॥ ५० ॥</c>


;p{0121}
<v>अङ्गुल्यग्रे तीर्थं दैवं स्वल्पाङ्गुल्योर्मूले कायम् ।
मध्येङ्गुष्ठाङ्गुल्योः पित्र्यं भूले त्वङ्गुष्ठस्य ब्राह्मम् ॥ ५१ ॥</v>
<c>देवेभ्य-
स्तीर्यते दीयते तीर्थम् । स्वल्पा कनिष्ठाङ्गुलिः, द्वित्वमञ्जलिमध्येन प्रजापतिभ्यो जलदानाम्नानात् ।
कः प्रजापतिर्देवतास्य कायं, कस्येत् ( सू० ) इत्यण्‌– इत्वं च । अङ्गुलिस्तर्जन्यत्र, पितरो देवतास्य पित्र्यं
तीर्थं, वाय्वृतुपित्रुषसोयत् ( सू० ) । ब्रह्मा देवतास्य ब्राह्मं तीर्थं, ब्राह्मोजातौ ( सू० ) इति साधुः,
यद्याज्ञवल्क्यः– कनिष्ठादेशिन्यङ्गुष्ठमूलान्यग्रं करस्य च । प्रजापतिपितृब्रह्मदेवतीर्थान्यनुक्रमात् । कर-
मध्ये सौम्यं त्वाहुः ॥ ५१ ॥</c>


<v>स्याद् ब्रह्मभूयं ब्रह्मत्वं ब्रह्मसायुज्यमित्यपि ।
देवभूयादिकं तद्वत्कृच्छ्रं सान्तपनादिकम् ॥ ५२ ॥</v>
<c>ब्रह्मणो ज्ञानस्य भवनं ब्रह्मभूयं, ब्रह्मणैकध्यं( कात्म्यं ) मोक्ष इत्यर्थः,
भुवोभावे ( सू० ) इति क्यप् । सह युनक्ति सयुक्, तस्य भावः सायुज्यम् । तद्वदिति देवत्वं दवसायज्यं
च । आदिशब्दान्मूर्खभूयादि । कृन्तति पापं कृच्छ्रं नाम तपः । संतपने भवं सांतपन, यत्स्मृतिः–
त्र्यहं सायं त्र्यहं प्रातस्त्र्यहमद्यादयाचितम् । त्र्यहं परं च नाश्नीयात्कृच्छं सांतपनं स्मृतम् । आदि-
शब्दात्पराकादि ॥ ५२ ॥</c>


<v>संन्यासवत्यनशने पुमान्प्रायोथ वीरहा ।
नष्टाग्निः कुहनालोभान्मिथ्येर्यापथकल्पना ॥ ५३ ॥</v>
<c>संन्यसनं सर्वत्यागः, ( तद्युक्तः ) मरणाध्यवसायः ( प्रायः ) । पुमानिति प्रायस्य
सान्तत्वं माविज्ञायीति, प्रायोपवेशनमतिर्नृपतिर्बभूव ( रघु० ) । नष्टाग्निः, वीरयते वीरोग्निस्तमुपेक्षया
हन्ति ( वीरहा ) । ईर्यापथाख्यस्य भिक्षुव्रतस्य दम्भेन परविस्मापनार्थं मिथ्याकल्पना कुहना, कुह विस्मा-
पनेस्माद्युच्‌ । अर्थलिप्सया विज्ञानदर्शनं वा कुहनिकाख्यम् । शाश्वतस्त्वाह– ईर्ष्यालुर्दम्भचर्या च कुहनः
कुहना क्रमात् ॥ ५३ ॥</c>


<v>व्रात्यः संस्कारहीनः स्यादस्वाध्यायो निराकृतिः ।
धर्मध्वजी लिङ्वृत्तिरवकीर्णी क्षतव्रतः ॥ ५४ ॥</v>
<c>व्रते साधुः कालो व्रत्यः, तत्र भवो व्रात्यः प्रायश्चित्तार्हः, संस्कारोत्रोपनयनम् ,
यत्स्मृतिः– सावित्रीपतिता व्रात्या व्रात्यस्तोमादृते क्रतोः, व्रतेऽसाधुरित्येके, पृथग्व्यपदेशेनेत्यर्थः । निरा-
क्रियते वेदहीनत्वान्निराकृतिः, आकृतेर्जातेर्वा निष्कान्तः, यत्स्मृतिः– अनधीत्य तु यो वेदमन्यत्र कुरुते
श्रमम्‌ । स जीवन्नेव शूद्रत्वमाशु गच्छति सान्वयः । धर्मो ध्वजश्चिह्नमिवास्त्यस्य धर्मध्वजी । लिङ्गाज्जटा-
देर्वृत्तिर्जीविकास्य, मिक्षिष्य इत्यस्य जटा इति यावत् । अपान्तरे कीर्णं रेतोस्यावकीर्णी, यत्स्मृतिः–
ब्रह्मचार्यवकीर्णी स्यात्कामतस्तु स्त्रियं व्रजेत् ॥ ५४ ॥</c>


<v>सुप्ते यस्मिन्नस्तमेति सुप्ते यस्मिन्नुदति च ।
अंशुमानभिनिर्मुक्ताभ्युदितौ तौ यथाक्रमम् ॥ ५५ ॥</v>
<c>अभिभूय निर्मुक्तोस्तमितोर्कोस्यामिनिर्मुक्तः ।
अभिभूयोदितोर्कोस्याभ्युदितः ॥ ५५ ॥</c>


<v>परिवेत्तानुजोनूढे ज्येष्ठे दारपरिग्रहात् ।
परिवित्तिस्तु तज्ज्यायान्‌ विवाहोपयमौ समौ ॥ ५६ ॥</v>
<c>ज्येष्टे भ्रातर्यकृतविवाहे कनिष्ठो विवाहाद्धेतोः, परिवर्ज्यं विन्दति
परिवेत्ता, यत्स्मृतिः– येग्रजेष्वकलत्रेषु कुर्वते दारसंग्रहम् । ज्ञेयास्ते परिवेत्तारः परिवित्तिस्तु पूर्वजः ।
उपलक्षणं चैतद्यतोग्निहोत्रव्रतादावपि परिवेदनव्यवहारोस्ति । तस्य ज्यायानग्रजः, परिवर्ज्यं विन्दति स
परिवित्तिः ॥ ५६ ॥</c>


;p{0122}
<v>तथा परिणयोद्वाहोपयामाः पाणिपीडनम् ।
व्यवायो ग्राम्यधर्मो मैथुनं निधुवनं रतम् ॥ ५७ ॥</v>
<c>विवहनं विवाहः । उपयमनमुपयमः, यमःसमुपनिविमुच ( सू० ) इति पक्षे– अप् ।
व्यवयनं व्यवायः । मिथुनस्य स्त्रीपुंसयोरिदं मैथुनम् । निधूयन्तेङ्गान्यस्मिन्निधुवनम् । रमणं रतम् ।
रतिः संवेशनं रहः सुरतं संमोहनं संप्रयोगोपि ॥ ५७ ॥</c>


<v>त्रिवर्गो धर्मकामार्थैश्चतुवर्गः समोक्षकैः ।
सबलैस्तैश्चतुर्भद्रं जन्याः स्निग्धा वरस्य ये ॥ ५८ ॥</v>
;c{इति ब्रह्मवर्गः । ७ ।}
<c>त्रिसंख्याको वर्गः, धर्मकामार्थैरित्येव । चतुर्णां
भद्राणां समाहारश्चतुर्भद्रं, पात्रादिः ( पात्राद्यन्तस्य न ) । तैर्धर्मकामार्थैः, यत्कात्यः– आहुश्चत्वारि
भद्राणि बलं धर्मं सुखं धनम् । जनीं वधूमर्हन्ति ( वहन्ति ), संज्ञायाजन्याः ( सू० ) इति साधुः ।
जामातुर्वयस्याः, जनीवोढारोपि, यल्लक्ष्यम्– यातेति जन्यानवदत्कुमारी ( रघु० ) ॥ ५८ ॥ इति
ब्रह्मवर्गः । ७ ।</c>


<v>मूर्धाभिषिक्तो राजन्यो बाहुजः क्षत्रियो विराट्‌ ।
राज्ञि राट्‌पार्थिवक्ष्माभृन्नृपभूपमहीक्षितः ॥ १ ॥</v>
<c>मूर्धन्यभिषिच्यते स्म, मूर्धावसिक्तोपि । राज्ञोपत्यं राजन्यः, राजश्वशुराद्यत् ( सू० ) इत्यत्र राज्ञोपत्ये
जातिग्रहणम् । हिरण्यगर्भबाहुभ्यां जातो बाहुजः, बाहू राजन्यः कृत इति श्रुतेः । क्षत्त्रस्यापत्यं
जातिः क्षत्त्रियः, क्षत्त्राद्वः ( सू० ) । क्षत्त्रं च क्षतत्राणात् । राजते राट् , व्रश्चभ्रस्जसृजमृजेति
( सू० ) षत्वं, झलांजशोन्ते ( सू० ) इत्वं, वावसाने ( सू० ) चर्त्वम् । पृथिव्या राजा पार्थिवः,
सर्वभूमिपृथिवीभ्यामणञौ ( सू० ) । महीं क्षियत्यधिवसति महीक्षित् । [ नराधिपश्च ] ॥ १ ॥</c>


<v>राजा तु प्रणताशेषसामन्तः स्यादधीश्वरः ।
चक्रवर्ती सार्वभौमो नृपोन्यो मण्डलेश्वरः ॥ २ ॥</v>
<c>अध्युपरीष्टे
तच्छीलोधीश्वरः । अप्रतिरथोपि । नृपचक्रे राजके वर्तते स्वाम्येन, चक्रं राष्ट्रं वर्तयति वा चक्रवर्ती ।
सर्वस्या भूमेरीश्वरः सार्वभौमः, अनुशतिकादित्वात् ( सू० ) उभयपदवृद्धिः । अत्राहुः– रामो दाशरथी
रावणारिकाकुत्स्थराघवाः । सौमित्रिर्लक्ष्मणो लङ्कापतिपौलस्त्यरावणाः । दशास्योपीन्द्रजिन्मेघनादो
मन्दोदरीसुतः । आञ्जनेयस्तु हनुमान्हनूमान्मारुतात्मजः । किष्किन्धाधिपसुग्रीवौ द्वौ जटायुजटायुषौ ।
अजातशत्रुः शल्यारिर्धर्मपुत्रो युधिष्ठिरः । राधेयोङ्गाधिपः कर्णो भीमसेनो हिडिम्बजित् । मारुतिः
कीचकारातिर्बकवैरी वृकोदरः । धनंजयोर्जुनः पार्थो विजयः शक्रनन्दनः । गान्डीवी फाल्गुनः सव्य-
साची मध्यमपाण्डवः । जिष्णुः किरीटी बीभत्सुः श्वेतवाजी कपिध्वजः । पृथा कुन्ती च कृष्णा तु
पाश्चाली याज्ञसेन्यपि । द्रौपदी विक्रमादित्यः साहसाङ्कः शकान्तकः । शूद्रकस्त्वग्निमित्रो वा हालः
स्याच्छालिवाहनः [ सातवाहनः ] । वैरोचनो बलिः कार्तवीर्योर्जुनः सहस्रदोः । अन्यो भूम्येकदेशे यो
नृपः ( स मण्डलेश्वरः ) ॥ २ ॥</c>


<v>येनेष्टं राजसूयेन मण्डलस्येश्वरश्च यः ।
शास्ति यश्चाज्ञया राज्ञः स सम्राडथ राजकम् ॥ ३ ॥</v>
<c>इज्यते स्मेष्टम् । मण्डलस्य द्वादशराजकस्य, समुदितं लक्षणं चैतत् ।
सस्यग्राजति सम्राट् , सोराजिसमःक्रौ ( सू० ) इति सस्य सः ॥ ३ ॥</c>


;p{0123}
<v>राजन्यकं च नृपतिक्षत्रियाणां गणे क्रमात् ।
मन्त्री धीसचिवोमात्योन्ये कर्मसचिवास्ततः ॥ ४ ॥</v>
<c>राज्ञां समूहो राजकम् , राज-
न्यानां समूहो राजन्यकम् , गोत्रोक्षोष्ट्रेति ( सू० ) वुञ् । मन्त्रः कर्मव्यावधारणमस्त्यस्य मन्त्री ।
धिया सचति समवैति धीसचिवः । अमा सह समीपे वा भवोमात्यः । सामवायिकोपि । ततो मन्त्रिणो-
न्येमात्याः कर्मसहाया न्नियोग्याख्याः ॥ ४ ॥</c>


<v>महामात्राः प्रधानानि पुरोधास्तु पुरोहितः ।
द्रष्टरि व्यवहाराणां प्राड्विवाकाक्षदर्शकौ ॥ ५ ॥</v>
<c>अमात्या इत्येव । महती मात्रा परिच्छद एषां महामात्राः ।
प्रदधाति प्रधानमाविष्टलिङ्‌गकम् । पुरो धीयते हिनोति वा पुरोहितः । सौवस्तिकोपि । द्रष्टा निर्णेता ।
व्यवहार ऋणादानादिन्यायः, यत्स्मृतिः– वि नानार्थेव संदेहे हरणं हार उच्यते । नानासंदेहहरणाद्
व्यवहारः प्रकीर्तितः । पृच्छतीति प्राट् , क्विब्वचिप्रच्छिश्रीति ( उ० ) क्विपि दीर्घोऽसंप्रसारणं च ।
प्राट् चासौ विविधं वक्ति ( विवाकश्च ) प्राड्विवाकः । अक्षाण्यायमुखानि रूप्याणि वा पश्यति ( अक्षदर्शकः ),
आक्षदर्शकोपि । धर्माधिकरणिकोक्षपटलिकश्च ॥ ५ ॥</c>


<v>प्रति( ती )हारो द्वारपालद्वाःस्थद्वाःस्थितदर्शकाः ।
रक्षिवर्गस्त्वनीकस्थोथाध्यक्षाधिकृतौ समौ ॥ ६ ॥</v>
<c>प्रतिह्रियन्ते व येन्तेनन प्रतिहारः । द्वारि तिष्ठति
द्वाःस्थः । द्वारि स्थितं दर्शयत्यावेदयति ( द्वाःस्थितदर्शकः ), द्वे संज्ञे इत्येके, द्वाःस्थित एव हि दर्शयति,
द्वाःस्थोपस्थितदर्शका इत्येके पेठुः । दण्डी दौवारिको वेत्री, उत्सारकश्च । अङ्गरक्षकवृन्दं, अनीके
तिष्ठत्यनीकस्थः । राजशिक्षाविचक्षणो वेति शाश्वतः । अधिकृतोक्षेष्वायमुखेष्वध्यक्षः, अध्यक्ष्णोति वा,
अक्षू व्याप्तौ, अधिकान्यक्षाणीन्द्रियाण्यस्य । अधिक्रियते– उपरि नियुज्यते स्माधिकृतः ॥ ६ ॥</c>


<v>स्थायुकोधिकृतो ग्रामे गोपो ग्रामेषु भूरिषु ।
भौरिकः कनकाध्यक्षो रूप्याध्यक्षस्तु नैष्किकः ॥ ७ ॥</v>
<c>तिष्ठति तच्छीलः स्थायुकः, लषपतपदस्थ भूवृषेत्युकञ् ( सू० ) । अधिकृत इत्येव, गां भुवं पाति गोपायति
वा गोपः । भूरिणि हेम्नि नियुक्तो भौरिकः । हैरिक इति पाठे हिरण्ये नियुक्तः । रूपमाहतमस्य रूप्यं दीनारादि-
रूपादाहतप्रशंसयोर्यप् ( सू० ), निष्के दीनारादौ नियुक्तो नैष्किकः ॥ ७ ॥</c>


<v>अन्तःपुरे त्वधिकृतः स्यादन्तर्वंशिको जनः ।
सौविदल्लाः कञ्चुकिनः स्थापत्याः सौविदाश्च ते ॥ ८ ॥</v>
<c>वंशस्यान्तरन्तर्वंशं कुल,
स्त्रियस्ताः सन्त्यस्यान्तर्वंशिकः, अन्तःपूर्वपदाट्ठञ् ( सू० ) इत्येके । जनः कुब्जवामनादिसमूहः । सुवि-
दन्तं विवाहं जानन्तं लान्ति सुविदल्ल ऊढाः स्त्रियः, तत्र भवाः सौविदल्लाः । कञ्चुकं विनीतवेशार्थ-
मस्त्यस्य( कञ्चुकी ) । कुलस्त्रीर्व्यवस्थायां स्थापयन्ति स्थापत्याः, यद्वा तिष्ठन्त्यस्मिन्वेशाः स्थः, घञ-
र्थेकः ( वा० ), स्थश्चासौ पतिः स्थपतिः, तत्र भवा इति, दित्यदित्यादित्यपत्युत्तरपदाण्ण्यः ( सू० ) ।
सुविदस्योद्वहत इमे सौविदाः ॥ ८ ॥</c>


<v>श( ष )ण्ढो वर्षवरस्तुल्यौ सेवकार्थ्यनुजीविनः ।
विषयानन्तरो राजा शत्रुर्मित्रमतः परम् ॥ ९ ॥</v>
<c>शाम्यति शण्ढः, अत एवान्तःपुरपालकः । वर्षं रेतःसेकं वृणोत्या-
च्छादयति वर्षवरः, वृष शक्तिप्रतिबन्धे वा । अर्थयते तच्छीलोर्थी, अर्थाच्चासंनिहिते ( वा० ) इतानिर्वा ।
विजिगीषुविषयादव्यवहितः ( शत्रुः ) । अतः शत्रोः परभूमिस्थं विजिगीषोर्मित्रम् ॥ ९ ॥</c>


;p{0124}
<v>उदासीनः परतरः पार्ष्णिग्राहस्तु पृष्ठतः ।
रिपौ वैरिसपत्नारिद्विषद्रद्वेषणदुर्हृदः ॥ १० ॥</v>
<c>ऊर्ध्वमासीन
इवोदासीनः शत्रुमित्रभूमिभ्यो बाह्योत एव तटस्थः । ने( जे )तुः पश्चात्स्थितो राजा, पार्ष्णिमिव पार्ष्णि गृह्णा-
त्यवष्टभ्नाति ( पार्ष्णिग्राहः ) । पञ्चस्वतेषु द्वादशराजकमण्डलं परिसमाप्तं, यदाहुः– अरिर्मित्रमरेर्मित्रं
मित्रमित्रमतः परम् । तथारिमित्रमित्रं च विजिगोषोः पुरः स्मृताः । पार्ष्णिग्राहस्तथास्क[ क्र ]न्द आसा-
रश्च तयोः पृथक् । मध्यमोथाप्युदासीन इति द्वादशराजकम् । रेपयति रिपुः, रेपृ गतौ । समानं पतत्ये-
कार्थाभिनिवेशात्सपत्नः । इयर्त्यरिः । द्वेष्टि द्विषन् , द्विषोमित्रे ( सू० ) इति शतृ । द्वेष्टि तच्छीलो
द्वेषणः, कुधमण्डार्थेभ्यश्च ( सू० ) इति युच्‌ । दुष्टं हृदयमस्य दुर्हृत् , सुहृद्‌दुर्हृदौमित्रामित्रयोः ( सू० )
इति साधुः ॥ १० ॥</c>


<v>द्विड्विपक्षाहितामित्रदस्युशात्रवशत्रवः ।
अभिघातिपरारातिप्रत्यर्थिपरिपन्थिनः ॥ ११ ॥</v>
<c>विरुद्धः पक्षो विपक्षः । अमत्यमित्रः । शातयति शत्रुः । ( शात्रवः ) प्रज्ञादि-
भ्यश्च ( सू० ) इति पक्षेऽण् । अभिहन्यतेभिघाती । प्रियते परः, पृङ् व्यायामे । इयर्त्यरातिः । प्रतीप-
मर्थयते प्रत्यर्थी । परिपन्थयति परिपन्थी, छन्दसिपरिपन्थिपरिपरिणौपर्यवस्थातरि ( सू० ) इति साधुः ।
प्रत्यवस्थाता प्रत्यनीकः परिपन्थकोपि । [ भ्रातृव्यासहनद्वेषिजिघांसुप्रत्यनीकिनः ] ॥ ११ ॥</c>


<v>वयस्यः स्निग्धः सवया अथ मित्रं सखा सुहृत् ।
सख्यं साप्तपदीनं स्यादनुरोधोनुवर्तनम् ॥ १२ ॥</v>
<c>वयसा तुल्यो
वयस्यः, नौवयोधर्मेति ( सू० ) यत् । समानं वयोस्य सवयाः । मेद्यति स्निह्यति मित्त्रम् । समानं
ख्याति सखा, समानेख्यःसचोदात्तः ( उ० ) इतीण्‌ ( स ) डिच्च यलोपश्च । सख्युर्भावः सख्यं, स-
ख्युर्यः ( सू० ) । सप्त पदानि क्रमाः सुप्‌तिङन्तानि वा व्याप्नोति ( साप्तपदीनं ), साप्तपदीनंसख्यं ( सू० ) इति
साधुः । तद्योगात्सखापि साप्तपदीनः । सौहृदं सौहार्दं सौहृदीयमजर्यं च । इच्छानुवर्तनमित्यर्थः, अनुरुध
कामे ॥ १२ ॥</c>


<v>यथार्हवर्णः प्रणिधिरव( प )सर्पश्चरः स्पशः ।
चारश्च गूढपुरुषश्चाप्तः प्रत्ययितस्त्रिषु ॥ १३ ॥</v>
<c>देशकालोचितो वर्ण आकारो जातिवर्णनं वास्य यथार्हवर्णः । प्रकर्षेण गुप्तो धीयते परेषु
प्रणिधिः । अवच्छन्नं सर्पत्यवसर्पः । चरति चरश्चारश्च, ज्वलादित्वाण्णो वा ( ज्वलितिकसन्तेभ्योणः ) ।
स्पशति बाधते परान्स्पशः । आप्यते स्माप्तः, अविसंवादिवाक् । प्रत्यय आश्वासोस्य प्रत्ययितः ॥ १३ ॥</c>


<v>सांवत्सरो ज्यौतिषिको दैवज्ञगणकावपि ।
स्युर्मौहूर्तिकमौहूर्तज्ञानिकार्तान्तिका अपि ॥ १४ ॥</v>
<c>संवत्सरः कालोपलक्षणं, तद्वेद सांवत्सरः तदधीतेतद्वेद ( सू० ) इत्यण्‌ । ज्योतींषि ग्रहादीनधिकृत्य
कृतो ग्रन्थो ज्योतिषः, ज्योतिषं वेद ज्यौतिषिकः, क्रतूक्थादिसूत्रान्तट्ठक ( सू० ) देवं पूर्वकृतं कर्म
जानाति दैवज्ञः । मुहूर्तं वेद मौहूर्तिकः, क्रतूक्थादित्वात् ( सू० ) ठग्वा । कालादिज्ञानमस्यास्तीति ज्ञानी ।
कृतान्तं वेद कार्तान्तिकः ॥ १४ ॥</c>


<v>तान्त्रिको ज्ञातसिद्धान्तः सत्त्री गृहपतिः समौ ।
लिपि( पिं )करोक्षरचणोक्षरचुञ्चुश्च लेखके ॥ १५ ॥</v>
<c>तन्त्र्यते तन्यतेनेन वा तन्त्रं पारमेश्वरवैद्यकज्योतिषादि, तद्वेद
तान्त्रिकः । सिद्धो निवारितविप्रतिपत्तिरन्तो निष्ठात्र सिद्धान्तः । सीदत्यस्मिन्तत्त्रं गृहं सदादानं च ।
लिपिं करोति, दिवाविभेति ( सू० ) टः । अक्षरैर्वित्तोक्षरचणः, तेनवित्तश्चुञ्चुप्‌चणपौ ( सू० ) ॥ १५ ॥</c>


;p{0125}
<v>लिखिताक्षरविन्यासे लिपिर्लिविरुभे स्त्रियौ ।
स्यात्संदेशहरो दूतो दूत्यं तद्भावकर्मणी ॥ १६ ॥</v>
<c>अक्षरविन्यासे त्रयं वर्तते । लिख्यते स्म लिखिता (–तम् ) । लिप्यतेनया पत्त्रं लिपिः । ( लिविः )
जपादित्वात् ( ग० ) पक्षे वत्वम् । सदिश्यते संदेशो मुखस्वरूपम् । दूयतेनेन यथोक्तवादित्वात्पर इति ।
दूतः । ( दूत्यं ) दूतवाणिग्भ्यांचेतिवक्तव्यात् ( वा० ) यः ॥ १६ ॥</c>


<v>अध्वनीनोध्वगोध्वन्यः पान्थः पथिक इत्यपि ॥ १७ ॥</v>
<c>अध्वानं गच्छत्यध्वनीनः, अध्व-
नोयत्खौ ( सू० ) । पन्थानं गच्छति पथिकः, पथःष्कन् ( सू० ) । पन्थानं नित्यं गच्छति पान्थः,
पन्थोणनित्यं ( सू० ) इति णः पन्थादेशश्च । अदूरविप्रकर्षात्त्वनयोः पर्यायत्वम् । दै( दे )-
शिकोपि । पाथेयं शम्बलम् ॥ १७ ॥</c>


<v>स्वाम्यमात्यसुहृत्कोशराष्ट्रदुर्गबलानि च ।
राज्याङ्‌गानि प्रकृतयः पौराणां श्रेणयोपि च ॥ १८ ॥</v>
<c>स्वं विद्यतेस्य स्वामी, स्वामिन्नैश्वर्ये ( सू० ) इति
साधुः । अमा सह समीपे वा भवोऽमात्यः, अमेहक्वतसित्रेभ्यस्तद्विधिर्योव्ययात्स्मृतः ( का० )
इत्यप्‌ ( अव्ययात्त्यप्‌ ) । कूयते मृग्यत इति कोशः, कुष्णातेः कोष इत्येके । राजते
राष्ट्रम् । दुःखेन गम्यतेस्मिन्दुर्गं, सुदुरोधिकरणेचेति ( वा० ) डः । वलन्त्यनेनेति बलम् । अङ्गान्या-
रम्भकाणि । प्रक्रियतेनया प्रकृतिः । एकमुख्यः सजातीयसमूहः श्रेणिः । प्रकृतयो राज्याङ्‌गानीत्येव,
यत्कात्यः– अमात्याद्याश्च पौराश्च सद्भिः प्रकृतयः स्मृताः ॥ १८ ॥</c>


<v>सन्धिर्ना विग्रहो यानमासनं द्वैधमाश्रयः ।
षड् गुणाः शक्तयस्तिस्रः प्रभावोत्साहमन्त्रजाः ॥ १९ ॥</v>
<c>संधानं संधिः, एकत्वमित्यर्थः ।
विरुद्धं ग्रहणं स्वस्थानात्परमण्डल द हविलोदिर्विग्रहः । यानं यातव्यं प्रति यात्रा । आसनं विग्रहादिनि-
वृत्तिः । द्वौ प्रकारो द्वैधं, द्वित्र्योश्चधमुञ् ( सू० ), एकेन संधायान्यत्र यात्रेत्यर्थः, यद्वा– बलिनोर्द्विषतो-
र्मध्ये वाचात्मानं समर्पयन् । द्वैधीभावेन वर्तेत काकाक्षिवदलक्षितः । अशक्त्या बलवदाश्रयणमाश्रयः ।
गुणा राज्योपकारकाः । शक्यते जतुमाभिः शक्तयः । कोशदण्डर्द्धिः प्रभुशक्तिः । उद्यम्य सहनमुत्साह-
शक्तिः । मन्त्रः पञ्चाङ्गो मन्त्रशक्तिः ॥ १९ ॥</c>


<v>क्षयः स्थानं च वृद्धिश्च त्रिवर्गो नीतिवेदिनाम् ।
स प्रतापः प्रभावश्च यत्तेजः कोशदण्डजम् ॥ २० ॥</v>
<c>प्रागवस्थानतः शक्तिसिद्ध्योरपचयः क्षयः, साम्यं
स्थानं, उपचयो वृद्धिः । नीतेरन्यत्र धर्मादिस्त्रिवर्गः[ एतत्त्रयं नीतिवेदिनां राज्ञां त्रिवर्ग इत्युच्यते ] ।
प्रतपन्त्यतेन प्रतापः । प्रभवन्त्यनेन प्रभावः । तेज उत्कटत्वं, यद्भरतः– अधिक्षेपावमानादेः प्रयुक्तस्य ।
परेण यत् । प्राणात्ययेप्यसहनं तत्तेजः समुदाहृतम् ॥ २० ॥</c>


<v>भेदो दण्डः साम दानमित्युपायचतुष्टयम् ।
साहसं तु दमो दण्डः साम सान्त्वमथो समौ ॥ २१ ॥</v>
<c>उपैत्यनेनोपायः । मायोपेक्षेन्द्रजालान्यत्रै-
वान्तर्भूतानि । सहसि, बले भवं साहसम्‌ । स्यति वैरं सामयति वा साम प्रियवचनादि, साम सान्त्वने ।
सान्त्व सामप्रयोगे ॥ २१ ॥</c>


<v>भेदोपजापावुपधा धर्माद्यैर्यत्परीक्षणम् ॥ २२ ॥</v>
<c>संहतयोर्भेदनं भेदः । उपांशु जपनमुपजापः । उपधीयते समीपे ढौक्यते
परीक्षार्थमुपधा, धर्मकामार्थभयोपन्यापेनाशयान्वेषणं यत्कौटिल्यः– उपधाभिः शौचाशौचपरिज्ञान,
ममात्यानाम् ॥ २२ ॥</c>


;p{0126}
<v>पञ्च त्रिष्वषडक्षीणो यस्तृतीयाद्यगोचरः ।
विविक्तविजनच्छन्ननिःशलाकास्तथा रहः ॥ २३ ॥</v>
<c>पञ्च( शब्दाः )निःशलाकान्ता वक्ष्यमाणा वाच्यलिङ्गाः । न षडक्षीणि यत्राषड-
क्षीणो मन्त्रः, अषडक्षःशितंग्वलंकर्मेति ( सू० ) स्वार्थे खः, यदाहुः– षट्‌कर्णो भिद्यते मन्त्रः । विवि-
च्यते पृथक् क्रियते स्म विविक्तम् । विगतो जनो( यतः ) विजनम् । छाद्यते स्म छन्नम् । निर्गता शलाका
व्यथकोत्र निःशलाकम् । रहयति रह इत्येको रहःशब्दः सान्तः क्लीबे ॥ २३ ॥</c>


<v>रहश्चोपांशु चालिङ्‌गे रहस्यं तद्भवे त्रिषु ।
समौ विश्र( स्र )म्भविश्वासौ भ्रेषो भ्रंशो यथोचितात् ॥ २४ ॥</v>
<c>अन्योव्ययम् । अव्यये
अलिङ्गे द्वे ( रहश्चोपांशु च ) । अनुरहसं च । रहसि भवं रहस्यं, दिगादित्वाद्यत्‌ ( सू० ) । विश्रम्भणं
विश्रम्भ आश्व सः । यथोचिताद्रूपाद्भङ्‌गो( ङ्भ्रशो )धःपातो भ्रेषः, भ्रेषृ चलने ॥ २४ ॥</c>


<v>अभ्रेषन्यायकल्पास्तु देशरूपं समञ्जसम् ।
युक्तमौपयिकं लभ्यं भजमानाभिनीतवत् ॥ २५ ॥</v>
<c>नियतमीयते
न्यायः, परिन्योर्नीणोः ( सू० ) इति घञ्‌ । कल्पनं कल्पः सामर्थ्यम् । दिश्यमानस्योचितस्य रूपं देश-
रूपं प्रशस्तं देशनं वा । सभ्यगञ्जसा सत्यमत्र समञ्जसम् । उपाय एवौपयिकं, विनयादित्वात्‌– उपायो
ह्रस्वत्वंच ( ग० ) इति ठक् । अभिनीयते स्माभिनतिम् ॥ २५ ॥</c>


<v>न्याय्यं च त्रिषु षट् संप्रधारणा तु समर्थनम् ।
अववादस्तु निर्देशो निदेशः शासनं च सः ॥ २६ ॥</v>
<c>तद्वन्न्याय्यं, न्यायादनपेतं, धर्मपथ्य-
र्थेति ( सू० ) यत् । उचित सांवतं च । संप्रधार्यते भ्रष्टं स्वरूपमापद्यते ययेति संप्रधारणा युक्तायुक्तपरीक्षा ।
अवनम्य वदनमववादो मुखस्वरूपम् । निःशेषेण देशनं निर्देशः । नियतं देशनं निदेशः ॥ २६ ॥</c>


<v>शिष्टिश्चाज्ञा च संस्था तु मर्यादा धारणा स्थितिः ।
आगोपराधो मन्तुश्च समे तूद्दानबन्धने ॥ २७ ॥</v>
<c>शासनं नियोजनं
शिष्टिः । आज्ञापनमाज्ञा । संतिष्ठतेनया संस्था । मर्येति समीपार्थ( सीमार्थ )मव्ययं, तत्र दीयते
मर्यादा । आ– अगति कुटिलं गच्छति– आगः, असन्तः क्लीबे । मन्यते हृदि मन्तुः । उद्दीयतेस्मिन्नु-
द्दानं, दोऽवखण्डने, देङ् रक्षणे वा ॥ २७ ॥</c>


<v>द्विपाद्यो द्विगुणो दण्डो भागधेयः करो बलिः ।
घट्टादिदेयं शुल्कोस्त्री प्राभृतं तु प्रदेशनम् ॥ २८ ॥</v>
<c>द्वौ पादौ प्रमाणमस्य द्विपाद्यः, पणपादमाषशताद्यत् ( सू० ),
प्राण्यङ्गत्वाभावात् पद्यत्यतदर्थे ( सू० ) इति पद्भावाभावः । भागोंश एव भागधेयः, नामरूपभागेभ्यो-
धेयः ( वा० ) । कीर्यते प्रत्येकं करः । वलन्तेनेन बलिः, राजग्राह्यः षड्भागादिर्भागः । प्रत्येकं स्थावर-
जङ्‌गमादिदेयः करः । नियोज्योपजीव्यो बलिरित्यवान्तरभेदोर्थशास्त्रोक्तो नाश्रितः । घट्टन्तेनेन घट्टयति
वा घट्टो नदीतरस्थानम् । आदिशब्दाद् गुल्मप्रतोल्यादौ प्रावेश्यनैष्क्रा( ष्क्र )म्यद्रव्येभ्यो राजग्राह्यो भागः
शुल्कः, शवति शलति वा सुखेन यात्यनेनेति । प्रकर्षेणाराधनार्थमाभ्रियते ढौक्यते स्म प्राभृतम् । प्रदि-
श्यते प्रदीयते प्रदेशनम् ॥ २८ ॥</c>


<v>उपायनमुपग्राह्यमुपहारस्तथोपदा ।
यौतकादि तु यद्देयं सुदायो हरणं च तत् ॥ २९ ॥</v>
<c>उप समीपेऽयतेनेनोपायनम् । उपगृह्यत उपग्राह्यम् । उपह्रियत उप-
हारः । उपदीयत उपदा । कौशलिकं ढौकनं च । उपदोत्कोच इत्येके, उपप्रदानमुत्कोच उपदा लञ्चया
समाः । युतयोर्वधूवरयोरिदं यौतकम् । आदिशब्दाद् बन्धुदत्तादि । सुष्ठु दीयते सुदायः, स दाय इत्येके,
यच्छाश्वतः– यौतकादि धनं दायो दायो दानं च कथ्यते । ह्रियते हरणम् ॥ २९ ॥</c>


;p{0127}
<v>तत्कालस्तु तदात्वं स्यादुत्तरः काल आयतिः ।
सांदृष्टिकं फलं सद्य उदर्कः फलमुत्तरम् ॥ ३० ॥</v>
<c>स चासौ कालश्च
तत्कालः । तदेत्यस्य भावस्तदात्वम् । एष्यत्यायतिरागामी कालः । संदृष्टं प्रत्यक्षं प्रयोजनमस्य सांदृष्टि-
कम् । समानेहनि सद्यस्तात्कालिकं फलं, सद्यःपरुत्परारीति ( सू० ) साधुः । उदृच्यतेभिलाषात्स्तूयत
उदर्कः ॥ ३० ॥</c>


<v>अदृष्टं वह्नितोयादि दृष्टं स्वपरचक्रजम् ।
महीभुजामहिभयं स्वपक्षप्रभवं भयम् ॥ ३१ ॥</v>
<c>भयमित्युत्तरेण योज्यम् । आदिशब्दात्पिशाचाशन्यादि । स्वराष्ट्राच्चौराटविकादिभयम् ,
परराष्ट्राद्दाहविलोपादिभयं च । स्वपक्षाद्राजपुत्रादेरहेरिव गृहस्थिताद्भयम् ॥ ३१ ॥</c>


<v>प्रक्रिया त्वधिकारः स्याच्चामरं तु प्रकीर्णकम् ।
नृपासनं तु यद्भद्रासनं सिंहासनं तु तत् ॥ ३२ ॥</v>
<c>प्रारम्भात्करणं प्रक्रिया ।
अधिक्रियते प्रस्तूयतेधिकारः, व्यवस्थास्थापनमित्यर्थः । चमर्या इदं चामरम् । प्रकीर्यते विक्षिप्यते प्रकी-
र्णम् । भद्रस्यासनं, भद्रं रूप्यादिमयं वासनं भद्रासनम् । हेम्न इदं हैमं सिंहोपलक्षितमासनम् ॥ ३२ ॥</c>


<v>हैमं छत्त्रं त्वातपत्रं राज्ञस्तु नृपलक्ष्म तत् ।
भद्रकुम्भः पूर्णकुम्भो भृङ्गारः कनकालुका ॥ ३३ ॥</v>
<c>छाद्यतेनेन च्छत्त्रम् । आतपात्त्रायत आतपत्रम् । तच्छत्त्रम् , यल्लक्ष्यं– नृपतिककुदं दत्त्वा यूने सितात-
पवारणम् ( रघु० ) । भद्रार्थं भद्रो वा कुम्भः । भृज्यते भ्रियते वा भृङ्गारः । सौवर्ण आलुः ( कनका-
लुका ) ॥ ३३ ॥</c>


<v>निवेशः शिबिरं षण्ढे सज्जनं तूपरक्षणम् ।
हस्त्यश्वरथपादातं सेनाङ्गं स्याच्चतुष्टयम् ॥ ३४ ॥</v>
<c>निवेश्यते संनिवेशेन स्थाप्यते निवेशः सैन्यावासः । शेरतेस्मिञ्शिबिरम् । स्कन्धा-
वारोपि । सच्छोभनं जन्यतेनेन सज्जनं सज्ज्यतेनेन वा । उपरक्ष्यतेनेनोपरक्षणं सैन्यस्य प्रगुणीकरणं
गुल्मको वा । चतुरङ्गा हि सा( सेना ), पदातीनां समूहः पादातं, भिक्षादित्वात् ( सू० ) अण् ॥ ३४ ॥</c>


<v>दन्ती दन्तावलो हस्ती द्विरदोनेकपो द्विपः ।
मतङ्‌गजो गजो नागः कुञ्जरो वारणः करी ॥ ३५ ॥</v>
<c>दन्तौ स्तोस्य दन्ती दन्तावलः, दन्तशिखात्संज्ञायां ( सू० ) इति वलच् , वले ( सू० ) इति दीर्घः ।
हस्ती, हस्ताज्जातौ ( सू० ) इतीनिः । द्वौ रदावस्य द्विरदः । न एकेन पिबत्यनेकपः । द्वाभ्यां पिबति
द्विपः । मतङ्गादृषेर्जातो मतङ्गजः । गजति माद्यति गजः । नगे भवो नागः, न– अगो वा । कुञ्जौ
कुम्भाधोगर्तौ दंष्ट्रे वा स्तोस्य कुञ्जरः, ( रप्रकरणे ) खमुखकुञ्जेभ्योरोवक्तव्यः ( वा० ), कुञ्जेषु रमते,
डः । वारयत्यरीन्वारणः ॥ ३५ ॥</c>


<v>इभः स्तम्बेम्बरमः पद्मी यूथनाथस्तु यूथपः ।
मदोत्कटो मदकलः कलभः करिशावकः ॥ ३६ ॥</v>
<c>एतीभः । स्तम्बे तृणे रमते स्तम्बेरमः, स्तम्बकर्णयोरमिजपोः ( सू० )
इत्यच् । पद्मानि यौवने रक्तबिन्दवोस्य सन्ति पद्मी । सामजः सिन्धुरः कुम्भी च । इतोश्वेभ्यः प्राग्ग-
जवर्गः । मदेन दानाम्बुना कलो मनोज्ञः । कलो भाति कं लभते वा कलभः ॥ ३६ ॥</c>


;p{0128}
<v>प्रभिन्नो गर्जितो मत्तः समावुद्वान्तनिर्मदौ ।
हास्तिकं गजता वृन्दे करिणी धेनुका वशा ॥ ३७ ॥</v>
<c>प्रभिद्यते स्म प्रभिन्नः । गर्जा
संजातास्य गर्जितः । उद्वमति स्मोद्वान्तः, टुवम ( उद्गिरणे ) । राजवाह्यस्त्वौपवाह्यः सन्नाह्यः समरोचितः ।
हस्तिनां समूहो हास्तिकं, अचित्तहस्तिधेनोष्ठक् ( सू० ) । गजानां समूहो गजता, गजाच्चेति वक्तव्या-
त्तल ( गजसहायाभ्यांचेतिवक्तव्यम् ) । धयत्येनां धेनुका । वष्टि कामयते वशा ॥ ३७ ॥</c>


<v>गण्डः कटो मदो दानं वमथुः करशीकरः ।
कुम्भौ तु पिण्डौ शिरसस्तयोर्मध्ये विदुः पुमान् ॥ ३८ ॥</v>
<c>( गण्डति )
गडि वदनैकदेशे । कटति वर्षति मदं कटः । माद्यत्यनेन मदः, मदोनुपसर्गे ( सू० ) इत्यप् । द्यति
खण्डयत्यनेनेति दानम् , दत्तिर्वा । वम्यते वमथुः, ट्वितोथुच् ( सू० ) । कुम्भाकृती मांससंघातौ । वेत्ति
संज्ञां यस्मादङ्कुशस्थानात्स विदुः, यत्पालकाप्यः– तत्र रक्षाविताने द्वे विदू द्वौ श्रवणे गतौ । प्राक्च
पश्चाच्च तिर्यक्च षड्भेदाङ्कुशवारणा ॥ ३८ ॥</c>


<v>अवग्रहो ललाटं स्यादीषिका त्वक्षिकूटकम् ।
अपाङ्गदेशो निर्याणं कर्णमूलं तु चूलिका ॥ ३९ ॥</v>
<c>अवगृह्यतेङ्कुशेनावग्रहः । ईषा लाङ्‌गलकीलेव– ईषि-
का । निर्यात्यनेनाश्रु निर्याणम् । चोल्यते पार्श्वगमनायाङ्कुशेनास्यां चूलिका ॥ ३९ ॥</c>


<v>अधः कुम्भस्य वाहित्थं प्रतिमानमधोस्य यत् ।
आसनं स्कन्धदशः स्यात्पद्मकं बिन्दुजालकम् ॥ ४० ॥</v>
<c>वाह्यतेनेनाङ्कु-
चोदनया वाहित्थम् , मदवाहिनि स्थाने तिष्ठति वा, वाह्यस्यापभ्रंशोयम् । अस्य वाहित्थस्याधः प्रति-
मानं, प्रतिमीयतेनेनेति, डुमिञ् प्रक्षेपणे, मीनातिमिनोतिदीङाल्यपिच ( सू० ) इत्यात्वम् । आस्यतेस्मिन्ना-
सनम् । पद्मप्रतिकृति रक्तत्वात्पद्मकं, तारुण्ये हि हस्तिनां देहे रक्तबिन्दवः स्युः ॥ ४० ॥</c>


<v>पक्षभागः पार्श्वभागो दन्तभागस्तु योग्रतः ।
द्वौ पूर्वपश्चाज्जङ्घादिदेशौ गात्रावरे क्रमात् ॥ ४१ ॥</v>
<c>हस्तिनां
योग्रतो भागः ( दन्तभागः ) । हस्तिनः पूर्वः पादजङ्घादिभागो गात्रम् , पश्चाद्भागोऽवरम् ॥ ४१ ॥</c>


<v>तोत्त्रं वैणुकमालानं बन्धस्तम्भेथ शृङ्‌खले( ला ) ।
अन्दुको निगडोस्त्री स्यादङ्कुशोस्त्री सृणिः स्त्रियाम् ॥ ४२ ॥</v>
<c>तुद्यतेनेन वेणुमयेन प्रेषणेनेति तोत्त्रम् । आलायते बध्यतेत्रालानं, ला– आदाने । शृणाति बन्धनेन
शृङ्खलम् । अन्दति बध्नाति– अन्दूः, अदि बन्धने, स्वार्थे कन् , इकोह्रस्वोङ्योगालवस्य ( सू० ) ।
निगल्यते बध्यतेनेन निगडः । अङ्क्यते गम्यतेनेनाङ्कुशः । सरत्यनया सृणिः ॥ ४२ ॥</c>


<v>दूष्या कक्ष्या वरत्रा स्यात्कल्पना सज्जना समे ।
प्रवेण्यास्तरणं वर्णः परिस्तोमः कुथो द्वयोः ॥ ४३ ॥</v>
<c>दूष्यते दूयते
वानया दूष्या । कक्षायां मध्यदेशे भवा कक्ष्या । व्रियतेनया वरत्रा मध्यबन्धनी चर्मरज्जुः । ( कल्पना )
हस्तिनः सज्जीकरणं, मक्कोलगैरिकादिना शृङ्गारेणेत्येके । प्रवयत्येनां प्रवेणी । आस्तीर्यते हस्तिपृष्ठ आस्त-
रणम् । वर्णो वर्णकम्बलो भीमवत् । परिस्तोम्यते प्रस्तीर्यते परिस्तोमः, वर्णपरिस्तोम इत्येके । कुथ्यते
कुथा ॥ ४३ ॥</c>


;p{0129}
<v>वीतं त्वसारं हस्त्यश्वं वारी तु गजबन्धनी ।
घोटके वी( पी )तितुरगतुरंगाश्वतुरंगमाः ॥ ४४ ॥</v>
<c>वेति स्म याति भुङ्क्ते च वीतं, विशेषेणेतं नष्टं वा । ( हस्त्यश्वं ) सेनाङ्गत्वात्समाहारः ।
वार्यतेनया वारी गजदानभूः । घोटते भूमौ परिवर्तते घोटकः । वेति याति वीतिः । तुरं त्वरितं गच्छति
तुरगः, डः । ( तुरङ्गः ) खच्चडिद्वाच्यः ( वा० ) । ( तुरंगमः ) गमश्चेति ( सू० ) खच् । अश्नुतेध्वानमश्वः
॥ ४४ ॥</c>


<v>वाजिवाहार्वगन्धर्वहयसैन्धवसप्तयः ।
आजानेयाः कुलीनाः स्युर्विनीताः साधुवाहिनः ॥ ४५ ॥</v>
<c>वजति तच्छीलो वाजी, वाजाः पक्षा अभूवन्नस्येति वा । वाह्यते वाहः । अर्वति यात्यर्वा ।
गन्ध्यतेऽर्द्यते गन्धर्वः । हयति याति हयः । सिन्धौ भवः सैन्धवः, विशेषोपि सामान्यवृत्तिः । सपति
समवैति सप्तिः । इतो रथप्रकरणात्प्रागश्वपरिकरः । आजेन क्षेपेणानेयाः ( आजानेयाः ), आयत्ता
इत्यर्थः । विनीयन्ते विनीताः सुशिक्षाः ॥ ४५ ॥</c>


<v>वा( व )नायुजाः पारसीकाः काम्बोजा वाह्लिका हयाः ।
ययुरश्वोश्वमेधीयो जवनस्तु जवाधिकः ॥ ४६ ॥</v>
<c>वनायुजादिषु देशेषु– एते जाता हयविशेषाः । एवं
तुक्खारादयोपि । लक्ष्ये वाह्लीकोश्वः । याति– अत्यर्थं ययुः । अश्वमेधाय हितोश्वमेधीयः, अश्वमेधाच्छ-
च ( सू० ) । जवते तच्छीलो जवनः, जुचङ्‌क्रम्येति ( सू० ) युच्‌ । मृगादिरपि । प्रजोरिनिः ( सू० )
इति प्रजवीति च ॥ ४६ ॥</c>


<v>पृष्ठ्यः स्थौरी सितः कर्को रथ्यो वोढा रथस्य यः ।
बालः किशोरो वाम्यश्वा वडवा वाडवं गणे ॥ ४७ ॥</v>
<c>यत्पृष्ठे जलादिकमुह्यतेसौ पृष्ठ्यः, साधौ यत् ( तत्रसाधुः ) । स्थूराणां
पश्चाज्जङ्घादिभागानामिदं स्थौरं बलमस्त्यस्य स्थौरी । कर्कः शुक्लोश्वः, क्रियन्ते वर्णान्तराण्यस्येति ।
रथं वहति रथ्यः, तद्वहतिरथयुगेतियत् ( सू० ) । कीयते बोध्यते कश्यते वा किशोरः । वाम्यते गर्भं
वामी, यल्लक्ष्यम्– अथोष्ट्रवामीशतहारि( वाहि )तार्थम् ( रघु० ) । वडं बलं हयं वा वाति वडवा,
स्त्रीविषयत्वाद् ङीष्‌ नास्ति । अश्वा त्वजादिः । प्रसूर्नानार्थे । वडवानां समूहो वाडवं, खण्डिकादिभ्यश्च
( सू० ) इत्यञ् ॥ ४७ ॥</c>


<v>त्रिष्वाश्वीनं यदश्वेन दिनेनैकंन गम्यते ।
कस्यं तु मध्यमश्वानां हेषा ह्रेषा च निस्वनः ॥ ४८ ॥</v>
<c>( आश्वीनं ) अश्वस्यैकाहगम इति ( सू० ) खञ् । कशामर्हति कश्यम् ।
हेषृ ह्रेषृ अव्यक्ते शब्दे, गुरोश्चहलइति ( सू० ) अः ॥ ४८ ॥</c>


<v>निगालस्तु गलोद्देशे वृन्दे त्वश्वीयमाश्ववत् ।
आस्कन्दितं धोरितकं रेचितं वल्गितं प्लुतम् ॥ ४९ ॥</v>
<c>निगलन्त्यनेन निगालः, गलो जत्रुसन्धिः,
उन्न्योर्ग्र इति ( सू० ) घञ् । गलस्योद्देशः प्रदेशः देवमणेरावर्तस्य स्थानम् । अश्वानां समूहः ( आश्वीय,
आश्वं ), कशाश्वाभ्यांयञ्छावन्तरस्याम् ( सू० ), पक्षे तु– अनुदात्तादेरञ् ( सू० ) । अश्वानां धाराख्या
इमाः पञ्च गतयः, धार्यते गतौ स्थाप्यतेनया धारा, भिदादित्वात्साधुः ( षिद्भिदादिभ्योङ् ) । आस्कन्दन-
मास्कन्दितं, उत्तेरिताख्योतिवेगः । धोरणं धोरितं, धोर्ऋ गतिचातुर्ये । रेचितमुत्तेजिताख्यम् ।
क्रमस्त्वन्यथा, यदाहुः– घोरितं वल्गितं धारा प्लुतमुत्तेजितं कमात् । उत्तेरितं चेति पञ्च
शिक्षयेत्तुरगं गतम् । धोरितं गतिमात्रे यद्योजनं वल्गितं पुरः । अग्रकायसमुल्लासात् कुञ्चितास्यं नत-
त्रिकम् । पूर्वापरोन्नमनतः क्रमादारोपणं प्लुतम् । उत्तेजितं मध्यवेगं योजनं श्लथवल्गया । उत्तेरितेति-
वेगान्धो न शृणोति न पश्यति ॥ ४९ ॥</c>


;p{0130}
<v>गतयोमूः पञ्च धारा घोणा तु प्रोथमस्त्रियाम् ।
कविका तु खलीनोस्त्री शफं क्लीबे खुरः पुमान् ॥ ५० ॥</v>
<c>घोणते श्वासेन वलते घोणा । प्रवते चलति प्रोथंः, वृत्तो
नासान्तःप्रदेशः । कवते दन्तचर्वणाच्छब्दायत इति कविका । खलति चलति खलनिं, खे तालुनि लीनं
वा । शण्यते भुवा घृष्यत्ते शफम् । खुरति विलिखति क्ष्मां खुरः ॥ ५० ॥</c>


<v>पुच्छोस्त्री लूमलाङ्गूले वालहस्तश्च बालधिः ।
त्रिषूपावृत्तलुठितौ परावृत्ते मुहुर्भुवि ॥ ५१ ॥</v>
<c>पूयते दंशादीनुःसारयति
पुच्छं, पूतौ छादयति वा । लूयते लूमम् । लङ्‌गति चलति लाङ्गूलम् । वालो हस्त इव दंशवारणाद्
वालहस्तः, प्रशस्ता वाला वा । बाला धीयन्तेस्मिन्बालधिः । उपावर्तते स्मोपावृत्तोश्वः । लुठति स्म
लुठितः ॥ ५१ ॥</c>


<v>याने चक्रिणि युद्धार्थे शताङ्गः स्यन्दनो रथः ।
असौ पुष्य( ष्प )रथश्चक्रयानं न समराय यत् ॥ ५२ ॥</v>
<c>यात्यनेन यानं साम्परायिकाख्यम् । शताङ्‌गो बह्वरकः । स्यन्दते याति स्यन्दनः ।
रमन्तेस्मिन् रथः । इतो भटादेः प्राग्रथप्रकरणम् । पुष्ये यात्रोत्सवादौ मङ्‌गल्यो रथः पुष्यरथः ।
चक्रयुक्तं यानं ( चक्रयानम् ) ॥ ५२ ॥</c>


<v>कर्णीरथः प्रवहणं डयनं च समं त्रयम् ।
क्लीबेऽनः शकटोस्त्री स्याद्गन्त्री कम्बलिवाह्यकम् ॥ ५३ ॥</v>
<c>कर्णिषु स्कन्धेषु रथः कर्णीरथः, दीर्घो लक्ष्यात् , पुंस्कधोह्य-
मानो रथः । प्रवहन्त्यनेन प्रवहणम् । डयन्ते विहायसा यान्तीवानेन ( डयनम् ) विमानाख्यम् । अनिति
चीत्करोत्यनः, असुन् । शक्नोति भारं वोढुं शकटम् । गच्छति तच्छीला गन्त्री शकटिका । कम्बलिभि-
र्दान्तैर्वोढव्यं ( कम्बलिवाह्यकम् ) ॥ ५३ ॥</c>


<v>शिविका याप्ययानं स्याद्दोला प्रेङ्खादिका स्त्रियाम् ।
उभौ तु द्वैपवैयाघ्रौ द्वीपिचर्मावृते रथ ॥ ५४ ॥</v>
<c>( शिबिका ) शिवा श्रेयस्करी, संज्ञायांकन् ( सू० ) । याप्यस्याशक्तस्य
यानं, युगाख्यं यानमिति गौडः । दोल्यते दोला काष्ठमयी रज्जुप्रालम्बश्च । प्रेङ्ख्यते प्रेङ्खा
हिन्दोलाख्या । आदिशब्दाच्छया[ य ]नकादि याप्ययानानुवृत्तेः । द्वीपिनश्चर्मणावृतो रथः, द्वैपवेयाघ्रादञ्‌
( सू० ) ॥ ५४ ॥</c>


<v>पाण्ड्डकम्बलसंवीतः स्यन्दनः पाण्डुकम्बली ।
रथे काम्बलवास्त्राद्याः कम्बलादिभिरावृते ॥ ५५ ॥</v>
<c>पाण्डुकम्बलेन प्रावृतो रथः, पाण्डुकम्बलादिनिः ( सू० ) । ( काम्बलवास्त्राद्याः )
परिवृतोरथः ( सू० ) इत्यण्‌ । आदिशब्दाद् दुकूलाद्याः ॥ ५५ ॥</c>


<v>त्रिषु द्वैपादयो रथ्या रथकट्या रथव्रजे ।
धूः स्त्री क्लीबे यानमुखं स्याद्रथाङ्‌गमपस्करः ॥ ५६ ॥</v>
<c>वाच्यलिङ्‌गत्वाद् द्वैपी गन्त्री, द्वैपो
रथः, द्वैपमनः । शकटाद्यपि रथत्वेन मन्यन्ते । रथानां समूहे, खलगोरथात् ( सू० ), इनित्रकट्यचश्च
( सू० ) इति यत्कट्यच्च । धूर्वति हिनस्ति वोढारं धूः, यस्या अग्रे वोढारो बध्यन्ते । यानमुखं
रथादेरग्रम् । रथारम्भकं चक्रादन्यत् , अपकरोति( कीर्यते ) अपस्करः, अपस्करोरथाङ्गमिति ( सू० )
साधुः ॥ ५६ ॥</c>


<v>चक्रं रथाङ्‌गं तस्यान्ते नेमिः स्त्री स्यात्यधिः पुमान् ।
पिण्डिका नाभिरक्षाग्रकीलके तु द्वयोरणिः ॥ ५७ ॥</v>
<c>रथस्य यच्चक्रं तद्रूढ्या रथाङ्गम् । तस्य चक्रस्यान्ते नेमिः, नयतीति । प्रान्ते धीयत
इति प्रधिः । पिण्ड्यतेऽरा यस्यां सा पिण्डिका । नभ्यते हिस्यतेक्षेण नाभिः । अक्षस्य नाभिक्षेप्यकाष्ठ-
स्यान्ते बन्धार्थं कीलकः, अणति शब्दायतेणिः, लक्ष्ये, त्वाणी ॥ ५७ ॥</c>


;p{0131}
<v>रथगुप्तिर्वरुथो ना कूवरस्तु युगंधरः ।
अनुकर्षो दार्वधःस्थं प्रासङ्गो ना युगाद्युगः( न्तरम् ) ॥ ५८ ॥</v>
<c>व्रियत गुप्त्यर्थं रथो येन स
वरूथो लोहादिमयी वृतिः । कूयते शब्दायते कूवरः । युगं वोढृस्कन्धकाष्ठं धारयति युगंधरः, संज्ञाया-
भृतृवृजीति ( सू० ) खच् । अनुकृष्यतेनुकर्षः । प्रसज्यते वोढृस्कन्धे प्रासङ्‌गः । युगेनातति युगाद्रथा-
दिस्तस्य युगो ना पुमान् , अन्यस्तु क्लीबे युगं कालो युग्मं वा । युगाद्युगान्तरं वत्सदमनार्थमिति गौडः,
यत्कात्यः[ मुनिः ]– युगं द्वितीयं प्रासङ्गः ॥ ५८ ॥</c>


<v>सर्वं स्याद्वाहनं यानं युग्यं पत्त्रं च धोरणम् ।
परंपरावाहनं यत्तद्वैनीतकमस्त्रियाम् ॥ ५९ ॥</v>
<c>सर्वं हस्त्यश्वरथादि दोलान्तम् । योक्तव्यं
युग्यं, युग्यंचपत्त्रे ( सू० ) इति साधुः । पतन्त्यनेन पत्त्रं, दाम्नीशसेति ( सू० ) ष्ट्रन् । धोर्यतेत्र
धोरणम् । वोढृभिः परम्परया वाह्यते, प्राबन्धिकमभ्यासस्थितम् । विनीता( तका )नामिदं ( वैनीतकं )
याप्ययानादि ॥ ५९ ॥</c>


<v>आधोरणा हस्तिपका हस्त्यारोहा निषादिनः ।
नियन्ता प्राजिता यन्ता सूतः क्षत्ता च सारथिः ॥ ६० ॥</v>
<c>आधोर्यते हस्ती यैराधोरणाः । हस्तिनः पान्ति हस्तिपकाः । हस्तिनमारोहन्ति
इस्त्यारोहाः । निषीदन्त्यवश्यं निषादिनः । द्वौ द्वौ भिन्नार्थावित्येके, आद्यौ द्वौ पालकौ परौ द्वौ योद्धारौ ।
नियच्छति नियन्त्रयति नियन्ता । प्राजयति ( प्राजति ) प्राजिता, वानुवृत्तेर्वीभावो नास्ति ( इ० ) ।
सुवति सूतः, षू प्रेरणे । क्षदति क्षत्ता । सरथस्यापत्यं सारयति वाहान्वा सारथिः ॥ ६० ॥</c>


<v>सव्येष्ठृ( ष्ठ )दक्षिणस्थौ च संज्ञा रथकुटुम्बिनः ।
रथिनः स्यन्दनारोहा अश्वारोहास्तु सादिनः ॥ ६१ ॥</v>
<c>सव्ये तिष्ठति
सव्येष्ठः( ष्ठा ), सव्येस्थश्छन्दसीति ( उ० ) ऋन् ( ऋः )– डिच्च, स्थास्थिन्स्थृणामितिवकव्यात् ( वा० )
षत्वम् । स्थस्य कुटुम्बी वाहकः । ( रथिनः ) रथे योद्धारः । ( अश्वारोहाः ) अश्ववाराख्याः । सीदन्त्य-
वश्यं सादी ॥ ६१ ॥</c>


<v>भटा योधाश्च योद्धारः सेनारक्षास्तु सैनिकाः ।
सेनायां समवेता ये सैन्यास्ते सैनिकाश्च ते ॥ ६२ ॥</v>
<c>भटन्ति काङ्‌क्षन्ति युद्धं भटाः । युध्यते योधः, पचाद्यच् ( नन्दिग्रहीति ) । ( सैनिकाः )
रक्षतीति ( सू० ) ठक्, प्राहरिकाद्याः । सेनां समवयन्ति श्लिष्यन्ति ( सैन्याः ), सेनायावा ( सू० ),
इति ण्यः, पक्षे ठक् ॥ ६२ ॥</c>


<v>बलिनो ये सहस्रेण साहस्रास्ते सहस्रिणः ।
परिधिस्थः परिचरः सेनानीर्वाहिनीपतिः ॥ ६३ ॥</v>
<c>बलं सैन्यं, सहस्रं योद्धारः सन्त्यस्य, तपःसहस्राभ्यांविनीनी ( सू० ),
अण्च ( सू० ) । परिधौ सेनान्ते तिष्ठति परिधिस्थः । परितः समन्ताच्चरति रक्षितुं परिचरः । सेनां
नयति नियुङ्क्ते सेनानीः ॥ ६३ ॥</c>


<v>कञ्चुको वारवाणोस्त्री यत्तु मध्ये सकञ्चुकाः ।
बध्नन्ति तत्सारसनमधिकाङ्‌गोथ शीर्षकम् ॥ ६४ ॥</v>
<c>कञ्च्यते बध्यते कञ्चुकः । वारमाच्छादकं वानमस्य वारवाणः,
पूर्वपदात्संज्ञायाम् ( सू० ) इति णत्वम् । वाणवारस्य व्यत्ययेन मयूरव्यंसकादित्वादिति श्रीभोजः ।
सारं सनोति ददाति सारसनम् । आधिकमङ्गादधिकाङ्गः । सारसनाधिपाङ्ग इत्येके पेटुः, यन्मुनिः-
अधिपाङ्गं सारसनम् , दुर्गस्तु– तस्य सारसनं ज्ञेयं धिपाङ्गं च निबन्धनम् ॥ ६४ ॥</c>


;p{0132}
<v>शीर्षण्यं च शिरस्त्रेथ तनुत्रं वर्म दंशनम् ।
उरश्छदः कङ्कटको जगरः कवचोस्त्रियाम् ॥ ६५ ॥</v>
<c>शीर्षप्रतिकृतिः
शीर्षकम् । शिरसि भवं शीर्षण्यं, शरीरावयवाद्यत् ( सू० ), शीर्षंश्छन्दसि ( सू० ), येचतद्धिते ( सू० ) ।
शिरस्त्रायते शिरस्त्रम् । वृणोत्यड्गं वर्म । दंश्यते बध्यते दंशनम् । कङ्‌कटत्याच्छादयति कङ्‌कते वा
( कङ्कटकः ) । जागर्तेरचि ह्रस्वाज्जगरः, यन्माला– उरश्छदोथ जगरः । कवते कवचः, कं वञ्चयति
वा ॥ ६५ ॥</c>


<v>आमुक्तः प्रतिमुक्तश्च पिनद्धश्चापिनद्धवत् ।
संनद्धो वर्मितः सज्जो दंशितो व्यूढकङ्‌कटः ॥ ६६ ॥</v>
<c>आमुच्यते बध्यते स्मामुक्तः । अपिनह्यते स्मापिनद्धः । ( पिनद्धः ) वष्टि भागुरिरल्लोपय-
वाप्योरुपसर्गयोः ( का० ) इति पक्षेऽल्लोपः । संनह्यते स्म संनद्धः । वर्म संजातमस्य वर्मितः । सञ्जायते
सज्जति वा सज्जः । व्यूढो धृतः कङ्‌कटोनेन व्यूढकङ्कटः ॥ ६६ ॥</c>


<v>त्रिष्वामुक्तादयो वर्मभृतां कावचिकं गणे ।
पदातिपत्तिपदगपादातिकपदाजयः ॥ ६७ ॥</v>
<c>नवेत्यर्थः । ( कावचिकं ) ठञ्‌-
कवचिनश्च ( सू० ) इति ठञ् । पादाभ्यामतति गच्छति पदातिः । पादाभ्यामजति पदाजिः, पादस्य-
पदाज्यातिगोपहतेषु ( सू० ) इति पदः । हलन्तपक्षे पद्गः, यल्लक्ष्यं– पद्गा भरद्वाजमुनि सशिष्यम् ( भट्टि० ) ।
पादाभ्यामतति पादातिकः, औणादिक इकः, विनयादित्वात्स्वार्थेठग्वा ( सू० ) । पतति ( पद्यते ) पत्तिः
॥ ६७ ॥</c>


<v>पद्गश्च पदिकश्चाथ पादातं पत्तिसंहतिः ।
शस्त्राजीवे काण्डपृष्ठायुधीयायुधिकाः समाः ॥ ६८ ॥</v>
<c>पादाभ्यां चरति पदिकः, पर्णादिभ्यष्ठन् ( सू० ), इकेचरतौपद्वक्तव्यात् ( वा० ) । पदातीनां
समूहः पादातं, भिक्षादिभ्योण्‌ ( सू० ) । काण्डानि पृष्ठेस्य काण्डपृष्ठः । आयुधेन जीवति, आयुधाच्छचेति
( सू० ) ठन्–छौ ॥ ६८ ॥</c>


<v>कृतहस्तः सुप्रयोगविशिखः कृतपुङ्खवत् ।
अपराद्धपृषत्कोसौ लक्ष्याद्यश्च्युतसायकः ॥ ६९ ॥</v>
<c>कृतौ सिद्धौ हस्तावस्य कृतहस्तः । कृताः पुङ्खोनेनेति कृतपुङ्खः ।
अपराद्धा अलब्धलक्ष्या बाणा अस्यापराद्धपृषत्कः ॥ ६९ ॥</c>


<v>धन्वी धनुष्मान्धानुष्को निषङ्ग्यस्त्री धनुर्धरः ।
स्यात्काण्डवांस्तु काण्डीरः शाक्तीकः शक्तिहेतिकः ॥ ७० ॥</v>
<c>धन्व– अस्यास्ति धन्वी, व्रीह्यादित्वादिनिः
( सू० ) । धनुः प्रहरणमस्य धानुष्कः, तदस्य– प्रहरणमिति ( सू० ) ठक्, इसुसुक्तान्तात्कः ( सू० ) ।
निषङ्‌गस्तूणोस्यास्ति निषङ्‌गी । अस्त्राणि सन्त्यस्यास्त्री । ( काण्डीरः काण्डाण्डादीरन्नीरचौ ( सू० ) ।
शक्तिः प्रहरणमस्य शाक्तीकः, शक्तियष्ट्योरीकक् ( सू० ) ॥ ७० ॥</c>


<v>याष्टीकपारश्वधिकौ यष्टिपर्श्वधहेतिकौ ।
नैस्त्रिंशिकोसिहेतिः स्यात्समौ प्रासिककौन्तिकौ ॥ ७१ ॥</v>
<c>पर्श्वधः परशौ न दृष्टः, अतो
यष्टिस्वधितिहेतिकाविति काश्मीराः पठन्ति, यन्मुनिः– परश्वधः कुटारश्च स्वधितिः, तदस्य–
प्रहरणमिति ( सू० ) परश्वधाठ्ठञ्‌ च । निस्त्रिशोसिः प्रहरणमस्य नैस्त्रिंशिकः । ( प्रासिककौन्तिको ) प्रासः
कुन्तश्च प्रहरणमस्य ॥ ७१ ॥</c>


;p{0133}
<v>चर्मी फलकपाणिः स्यात्पताकी वैजयन्तिकः ।
अनुप्लवः सहायश्चानुचरोभिच( स )रः समाः ॥ ७२ ॥</v>
<c>चर्मफरोस्यास्ति चर्मा । फलति विशीर्यते घातैः फलकः, रलयोरैक्या-
त्फरकोपि । वैजयन्त्या चरति वैजयन्तिकः, चरतीति ( सू० ) ठक् । अनु पश्चात्प्लवतेऽनुप्लवः । सह-
अयते सहायः ॥ ७२ ॥</c>


<v>पुरोगाग्रेसरप्रष्ठाग्रतःसरपुरःसराः ।
पुरोगमः पुरोगामी मन्दगामी तु मन्थरः ॥ ७३ ॥</v>
<c>पुरो गच्छति पुरोगमः । ( पुरोगः ) गमश्च ( सू० ) इति डः । अग्रे
सरत्यग्रेसरः, पुरोग्रतोग्रेषुसर्तेः ( सू० ) इति टः । प्रतिष्ठते प्रष्ठः, प्रष्टोग्रगामिनीति ( सू० ) साधुः ।
मथ्नाति पादौ मन्थरः ॥ ७३ ॥</c>


<v>जङ्घालोतिजवस्तुल्यौ जङ्घाकरिकजाङ्‌घिकौ ।
तरस्वी त्वरितो वेगी प्रजवी जघनो जवः ॥ ७४ ॥</v>
<c>जङ्घे स्तोस्य जङ्घालः । जङ्घे एव करो राजदेर्योशोस्य जङ्घा-
करिकः । जङ्घाभ्यां जीवति जाङ्घिकः । तरोस्यास्तीति तरस्वी, अस्मायामेधेति ( सू० ) विनिः ।
त्वरते स्म त्वरितः । प्रजवते प्रजवी, प्रजोरिनिः ( सू० ) । जवते तच्छीलो जवनः, जुचङ्क्रम्येति ( सू० )
युच् । जवते जवः, पचाद्यच्‌ ( नंदिग्रहीति ) ॥ ७४ ॥</c>


<v>जय्यो यः शक्यते जेतुं जेयो जेतव्यमात्रके ।
जैत्रस्तु जेता यो गच्छत्यलं विद्विषतः प्रति ॥ ७५ ॥</v>
<c>क्षय्यजय्यौशक्यार्थे ( सू० ) इति साधुः । ( जेयः )
शक्यादन्यत्रेत्यर्थः । जेतैव जैत्रः, तृन्नन्तत्वात्– प्रज्ञादित्वात् ( सू० ) अण्‌ , जेतुरयं वा, फलतस्तुल्यार्थ-
त्वम् ॥ ७५ ॥</c>


<v>सोभ्यमित्र्योभ्यमित्रीयोप्यभ्यमित्रीण इत्यपि ।
ऊर्जस्वलः स्यादूर्जस्वी य ऊर्जातिशयान्वितः ॥ ७६ ॥</v>
<c>आभिमुख्येनामित्रानलं गामी, अध्वनोयत्खौ ( सू० ), अभ्यमित्राच्छचेति ( सू० ) छः,
चकाराद्यत्खौ च । अभ्यामित्रश्च । ऊर्ज ऊर्जा वास्त्यस्येति, ज्योत्स्नातमिस्रेति ( सू० ) साधुः । ऊर्जोऽ-
सन्तं मन्यते, घञन्तोत्रेति तु युक्तं, अन्यथोर्जस्वीति निपातनं व्यर्थं स्यात् , अस्मायामेधेति ( सू० )
विनिना सिद्धत्वात् ॥ ७६ ॥</c>


<v>स्यादुरस्वानुरसिलो रथिको रथिरो रथी ।
कामंगाम्यनुकामीनो ह्यत्यन्तीनस्तथा भृशम् ॥ ७७ ॥</v>
<c>उरसा बलं लक्ष्यते, तदस्यास्ति, पिच्छादित्वादिलच् ( लोमादिपामादीति ) ।
रथोस्यास्ति रथिकः, अतइनिठनौ ( सू० ) । ( रथिरः ) मेधारथाभ्यामिरन्निरचौ ( वा० ), रथिन
इत्यपपाठः । अनुकामं यथेच्छं गामी– अनुकामीनः, अवारपारात्यन्तानुकामंगामीति ( सू० ) खः ।
अत्यन्तं भृशं कृत्वा गामी– अत्यन्तीनः, खः ॥ ७७ ॥</c>


<v>शूरो वीरश्च विक्रान्तो जेता जिष्णुश्च जित्वरे ।
सांयुगीनो रणे साधुः शस्त्राजीवादयस्त्रिषु ॥ ७८ ॥</v>
<c>विक्रमते स्मोत्सहते विक्रान्तः । जयनशीलः
( जेता ), तृन् । ( जिष्णुः ) ग्लाजिस्थश्चग्स्नुः ( सू० ) । ( जित्वरः ) इण्नश्जिसर्तिभ्यःक्वरप् ( सू० ) ।
संयुगे साधुः सांयुगीनः, प्रतिजनादिभ्यःखञ् ( सू० ) । ( त्रिषु ) वाच्यलिङ्‌गत्वात् ॥ ७८ ॥</c>


;p{0134}
<v>ध्वजिनी वाहिनी सेना पृतनानीकिनी चमूः ।
वरूथिनी बलं सैन्यं चक्रं चानीकमस्त्रियाम् ॥ ७९ ॥</v>
<c>वाहाः सन्त्यस्यां
वाहिनी । सिनोति सेना, सह– इनेन वर्तते वा । प्रियते पृतना, पृङ् व्यायामे । चमत्यरींश्चमूः । वरूथो रथ-
गुप्तिरस्त्यस्या वरूथिनी । वलति प्राणिति बलम् । सेनैव सैन्यम् , चतुर्वर्णादित्वात् ( सू० ) ष्यञ्‌ । करोति चक्रते
चक्रम् । अनित्यनीकम् , न नीयते वा, सैन्यैकदेशोयम् ॥ ७९ ॥</c>


<v>व्यूहस्तु बलविन्यासो भेदा दण्डादयो युधि ।
प्रत्यासारो व्यूहपार्ष्णिः सैन्यपृष्ठे प्रतिग्रहः ॥ ८० ॥</v>
<c>व्यूह्यते रच्यते व्यूहः । व्यूहस्येति शेषः, यदाहुः-
दण्डो मण्डलभोगौ चाप्युत्सन्नश्चाचलो दृढः । व्यूहास्तेषां विशेषाः स्युश्चक्रव्यूहादयोपि च । प्रत्यासरति भग्नान्
प्रत्यासारः, सृस्थिरइति ( सू० ) घञ् । पार्ष्णिः पश्चाद्भागः । ( प्रतिग्रहः ) प्रतिगृह्यतेवष्टभ्यतेनेन सैन्यम्
॥ ८० ॥</c>


<v>एकेभैकरथा त्र्यश्वा पत्तिः पञ्चपदातिका ।
पत्त्यङ्गैस्त्रिगुणैः सर्वैः क्रमादाख्या यथोत्तरम् ॥ ८१ ॥</v>
<c>पतति( पद्यते )पत्तिः सेनांशः, यद् भारतं– एको गजो रथश्चैको नराः पञ्च पदातयः ।
त्रयश्च तुरगास्तज्ज्ञैः पत्तिरित्यभिधीयते । पत्तिस्त्रिगुणा सेनामुखं– गजत्रयं ३, रथत्रयं ३, अश्वनवकं
९, पदातयः पञ्चदश १५ ॥ ८१ ॥</c>


<v>सेनामुखं गुल्मगणौ वाहिनी पृतना चमूः ।
अनीकिनी दशानीकिन्योक्षौहिण्यथ संपदि ॥ ८२ ॥</v>
<c>तत्त्रिगुणं गुडति गुल्मः– गजाः ९, रथाः ९, अश्वाः २७, पदा-
तयः ४५ । स त्रिगुणो गण्यते गणः– गजाः २७, रथाः २७, अश्वाः ८१, पदातयः १३५ । स
त्रिगुणो वाह्यते वाहिनी– गजाः ८१, रथाः ८१, अश्वाः २४३, पदातयः ४०५ । सा त्रिगुणा पृतना–
गजाः २४३, रथाः २४३, अश्वाः ७२९, पदातयः १२१५ । सा त्रिगुणा चमूः– गजाः ७२९, रथाः
७२९, अश्वाः २१८७, पदायतः ३६४५ । सा त्रिगुणानीकिनी– गजाः २१८७, रथाः २१८७,
अश्वाः ६५६१, पदातयः १०९३५ । अक्षाणां रथकाष्ठानामूहोस्त्यस्यां, अक्षादूहिन्यामिति ( वा० )
वृद्धिः ॥ ८२ ॥</c>


<v>संपत्तिः श्रीश्च लक्ष्मीश्च विपत्त्यां विपदापदौ ।
आयुधं तु प्रहरणं शस्त्रमस्त्रमथास्त्रियौ ॥ ८३ ॥</v>
<c>( संपद् ) संपदादिभ्यः क्विप्‌ ( वा० ) । श्रयन्ति तां श्रीः, क्विब्वचिप्रच्छिश्रीति ( उ० )
क्विप्– दीर्घश्च । विपत्तिर्दारिद्र्यम् । आयुध्यन्तेनेनायुधं, घञर्थेकविधानं ( वा० ), स्थास्नापाव्यधिहनियु-
ध्यर्थम् । शस्यतेनेन शस्त्रं, दाम्नीशसेति ( सू० ) ष्ट्रन् । अस्यतेस्त्रम् । हेतिर्नानार्थे ॥ ८३ ॥</c>


<v>धनुश्चापौ धन्वशरासनकोदण्डकार्मुकम् ।
इष्वासोप्यथ कर्णस्य कालपृष्ठं शरासनम् ॥ ८४ ॥</v>
<c>धन्यते-
र्थ्यते धनुः, अर्धर्चादिः ( सू० ) । चपस्य वेणोर्विकारश्चापम् । धन्वति ( धन्व ), कनिन् ( उ० ) । शरा
अस्यन्तेनेन शरासनम् । कुदृ( द्रि ) अनृतभाषणे, अस्मादण्डन् , कुर्देर्वा रेफलोपे कोदण्डम् । कर्मणे प्रभ-
वति कार्मुकम् , कर्मणउकञ् ( सू० ) । इषवोस्यन्तेनेन– इष्वासः । आसोपि ॥ ८४ ॥</c>


;p{0135}
<v>कपिध्वजस्य गाण्डीवगाण्डिवौ पुंनपुंसके ।
कोटिरस्याटनी गोधे तले ज्याघातवारणे ॥ ८५ ॥</v>
<c>गाण्डिः पर्वा-
स्याम्ति गाण्डीवं, गाण्ड्यजगात्संज्ञायामिति ( सू० ) वः, गाण्डिरिदन्त ईदन्तश्चात्र प्रश्लिष्य निर्दिष्टः ।
पुंनपुंसके इति प्रथमाद्विवचनमजहल्लिङ्गम् । अस्य धनुषः प्रान्ते कोटिः, कुटतीति । अटत्यटनी, अर्त्त्य-
टनी इत्यके । गोधा च गोधा च गोधे द्वे, सव्यसाचित्वात् , गुध परिवेष्टने । तलं चर्मादिमयो ज्याघाताधारः
॥ ८५ ॥</c>


<v>लस्तकस्तु धनुर्मध्यं मौर्वी ज्या शिञ्जिनी गुणः ।
स्यात्प्रत्यालीढमालीढमित्यादि स्थानपञ्चकम् ॥ ८६ ॥</v>
<c>( लस्तकः ) लस श्लेषणे । मूर्वाख्यतृणस्य विकारो मौर्वी । जिनाति ज्या । जीवापि । शिङ्क्ते
शब्दायते शिञ्जिनी । गुण्यतेभ्यस्यते गुणः । जङ्घयोश्चारि( वि )निवृत्तौ स्थितिः स्थानकमिति तु विशे-
षः । आलेढि भुवमालीढम् । आदिशब्दात्समपादं वैशाखं मण्डलं च धनुर्वेदप्रसिद्धम् । भरतस्त्वन्य-
थाह– वैष्णवं समपादं च वैशाखं मण्डलं तथा । प्रत्यालीढमथालीढं स्थानान्येतानि षड् नृणाम् ॥ ८६ ॥</c>


<v>लक्षं लक्ष्यं शरव्यं च शराभ्यास उपासनम् ।
पृषत्कबाणविशिखा अजिद्मगखगाशुगाः ॥ ८७ ॥</v>
<c>लक्ष्यत इति ( लक्षं ), घञ् ण्यच्च । शृणाति शरुर्हिंस्रस्तस्मै हितं शरव्यं, उगवादिभ्योयत् ( सू० ),
शरैर्वीयते छाद्यते वा । ( उपासनं ) असु क्षेपणे । पर्षति सिञ्चति– असृजा पृषत्कः, पृथक्‌षट्क मस्येति
धनुर्वेदः– पुङ्खः शरस्तथा शल्यं पक्षस्नायुजतूनि षट् । वणति वण्यतेनेन वा बाणः । विशीयते विशि-
खः, शिञ्‌ निशाने, विविधशिखो वा । अजिद्मग ऋजुगामी ॥ ८७ ॥</c>


<v>कलम्बमार्गणशराः पत्त्री रोप इषुर्द्वयोः ।
प्रक्ष्वेडनास्तु नाराचाः पक्षो वाजस्त्रिषूत्तरे ॥ ८८ ॥</v>
<c>कल्यते क्षिप्यते कलम्बः । मार्ग-
यति लक्ष्य मार्गणः । शृणाति शरः । रोप्यते निखन्यते रोपः । इष्यति– इषुः, इष गतौ । प्रदरो
नानार्थे । प्रक्ष्वेडते प्रक्ष्वेडनः, क्ष्विदे रूपं, क्ष्वेडिर्वोन्नेयः । नरमञ्चति, नराच एव नाराचः, स्वार्थेऽण् , सर्व-
लोहोयम् । ( पक्षः ) पक्ष परिग्रहे । वजति गच्छत्यनेन वाजः, न्यङ्क्वादेः ( सू० ) अकुत्वम् ॥ ८८ ॥</c>


<v>निरस्तः प्रहिते बाणे विषाक्ते दिग्धलिप्तकौ ।
तूणोपासङ्‌गतूणीरनिषङ्‌गा इषुधिर्द्वयोः ॥ ८९ ॥</v>
<c>लिप्तान्ता वाच्यलिङ्गाः । निरस्यते स्म प्रहीयते स्म, क्षिप्त इत्यर्थः । विषेणाक्ते म्रक्षिते, दिह्यते स्म
लिप्यते स्म । तूण्यते पूर्यते शरैस्तूणः, तूणीति लिङ्गरूपभेदार्थम् । उपासज्यन्ते निषज्यन्ते च बाणा
यत्रेत्युपासङ्गनिषङ्गौ । इषवो धीयन्तेत्रेषुधिः । कलापो नानार्थे ॥ ८९ ॥</c>


<v>तूण्यां खड्गे तु निस्त्रिंशचन्द्रहासासिऋष्टयः ।
कौक्षेयको मण्डलाग्रः करवा( पा )लः कृपाणवत् ॥ ९० ॥</v>
<c>खड( ण्ड )ति भिनत्ति
खड्गः । निष्क्रान्तस्त्रिंशतोङ्गुलिभ्यो निस्त्रिंशः । चन्द्रवद् हासः प्रभास्य चन्द्रहासः । अस्यतेसिः ।
ऋषेर्गत्यर्थाद्‌ ऋष्टिः, ऋत्यकः ( सू० ) इति प्रकृतिः, हिंसार्थाद्रिषेस्तु रिष्टिः । कुक्षौ भवः कौक्षेयकः,
कुलकुक्षीति ( सू० ) ढकञ् । मण्डलाकृत्यग्रमस्य मण्डलाग्रः । करे वलनमस्य करवालः । कल्पते कृपाणः,
वतिः पूरणार्थः ॥ ९० ॥</c>


;p{0136}
<v>त्सरुः खड्गादिमुष्टौ स्यान्मेखला तन्निबन्धनम् ।
फलकोस्त्री फलं चर्मं संग्राहो मुष्टिरस्य यः ॥ ९१ ॥</v>
<c>( त्सरुः ) त्सर छद्मगतौ । मीयते मणिबन्धे प्रक्षिप्यते मेखला, यथा प्रहरतो
हस्तान्न निर्याति । फलति विशीर्यते प्रहारैः ( फलं,फलकं ) फलं, मुनिना खड्गाद्यग्रे दृष्टं, अयं तु लोकात् फलकं
मन्यते, यच्छाश्वतः– लाभे शस्ये शराद्यग्रे व्युष्टौ च फलके फलम् । चर्ममयत्वाच्चर्म । संगृह्यतेनेनेति
संग्राहः, समिमुष्टाविति ( सू० ) घञ् , अस्य चर्मणो मुष्टिर्ग्रहणस्थानम् ॥ ९१ ॥</c>


<v>द्रुघणो मुद्गरघनौ स्यादीली करवा( पा )लिका ।
भिन्दिपालः सृगस्तुल्यौ परिघः परिघातनः ॥ ९२ ॥</v>
<c>द्रुं वृक्षाङ्गं हन्ति द्रुघणः,
द्रोर्घनो वा, अयोघनोन्यः । मुदं गिरति ग्रसते मुद्गरः । हन्यतेनेन घनः, मूर्तौघनइति ( सू० ) साधुः,
यच्छाश्वतः– वाद्ये मुस्तेम्बुदे सान्द्रे घनः स्याल्लोहमुद्गरे । ईड्यत ईली, एकधारोसिस्तुरुष्कायुधम् ।
करवालात् , अल्पे ( सू० ) कन् , तरवालिकेत्येके । भिन्दतः पालयति भिन्दिपालः, भिण्डिपालो वा
हस्तक्षेप्यो लगुडः । सृज्यते सरति वा सृगः । परितो हन्ति परिघः, परौघ इति ( सू० ) डे घत्वम् ,
लोहबद्धो लगुडः ॥ ९२ ॥</c>


<v>द्वयोः कुठारः स्वधितिः परशुश्च परश्वधः ।
स्याच्छस्त्री चासिपुत्री च छुरिका चासिधेनुका ॥ ९३ ॥</v>
<c>कुठान्वृक्षानियर्ति कुठारः । स्वं धियति बिभर्ति स्वधितिः । पराञ्शृणाति
परशुः परश्वधश्च, पर्वधोपि, यदाह– याष्टीकपारश्वधिकौ यष्टिपर्श्वधहेतिकौ । शस्यतेनया शस्त्री । असेः पुत्रा-
वाल्पत्वात् । छुरति छिनत्ति छुरिका, क्षुरिकापि ॥ ९३ ॥</c>


<v>वा पुंसि शल्यं शङ्कुर्ना स( श )र्वला तोमरोस्त्रियाम् ।
प्रासस्तु कुन्तः कोणस्तु स्त्रियः पाल्यश्रिकोटयः ॥ ९४ ॥</v>
<c>शलति विशत्यन्तः शल्यः । शङ्कतेस्माच्छङ्-
कुरायुधविशेषः, यच्छाश्वतः– संख्याकीलकयोः शङ्कुः शङ्कुः प्रहरणान्तरे । अन्यत्रोपचाराच्छल्यम् ।
सर्वान्– लाति सर्वला । स्तोम्यते प्रश्लाघ्यते तोमरः, तुः सौत्रो वा । प्रास्यते प्रासो हस्तक्षेप्यः शल्यः ।
कुणति कुन्तः । कोणो गृहादेर्विदिक्– अस्त्र्याख्या, कुण शब्दोपकरणयोः । पाति पालिः । अश्नुतेश्रिः ।
कुटति कोटिः ॥ ९४ ॥</c>


<v>सर्वाभिसारः सर्वौघः सर्वसंनहनार्थकः ।
लोहाभिसा( हा )रोस्त्रभृतां राज्ञां नीराजनो विधिः ॥ ९५ ॥</v>
<c>सर्वेण सैन्येनाभिसरणं सर्वाभिसारः । सर्वेषामोघो वहनं सर्वोघः । सर्वे संनह्य-
न्तेत्र सर्वसंनहनम् । शस्त्रभृतां राज्ञां यः शास्त्रिको विधिः प्रस्थानात्प्राक् स लोहाभिसारः, लोहं शस्त्रम-
भिसार्यते प्रस्थानेत्रेति । नीरस्य शान्त्युदकस्याजनं क्षेपोत्र नीराजनं, मन्त्रोक्त्या वाहनायुधादेर्निशेषेण
राजनं वात्र । नीराजनादनन्तरं कर्म लोहाभिसार इति मुनिः– विधिर्लोहाभिसारस्तु राज्ञां नीराजनोत्तरः,
दुर्गोपि– लोहाभिसारस्तु विधिः परो नीराजनान्नृपैः । दशम्यां दंशितैः कार्य इति । अत एव नीराज-
नाद्विधिरित्येके पठन्ति ॥ ९५ ॥</c>


<v>यत्सेनयाभिगमनमरौ तदभिषेणनम् ।
यात्रा व्रज्याभिनिर्याणं प्रस्थानं गमनं गमः ॥ ९६ ॥</v>
<c>( अभिषेणनं ) सत्यापपाशेति ( सू० ) णिच् , उपसर्गात्सुनोतीति
( सू० ) षत्वम् । यान्त्यस्यां यात्रा । व्रजनं व्रज्या, व्रजयजोर्भावेक्यप्‌ ( सू० ) । ( प्रस्थानं ) प्रपूर्वस्ति-
ष्ठतिर्गत्यर्थः । गमेः– ग्रहवृदृ ( सू० ) इत्यपि गमः ॥ ९६ ॥</c>


;p{0137}
<v>स्यादासारः प्रसरणं प्रचक्रं चलितार्थकम् ।
अहितान्प्रत्यभीतस्य रणे यानमभिक्रमः ॥ ९७ ॥</v>
<c>सैन्यस्य सर्वतो व्याप्तिरासारः, आस्रि-
यते येनेत्यासारोन्वागच्छद्वलम् । प्रसारस्तु सैन्याद्बहिस्तृणजलाद्यर्थं प्रसरणमिति कौटिल्यः, यल्लक्ष्यं–
निरुद्धवीवधासारप्रसारा गा इव व्रजम् ( शिशु० ) । प्रस्थितं चक्रं सैन्यं प्रचक्रम् । आभिमुख्येनाभिभूया-
रीन्वा यानमभिक्रमः ॥ ९७ ॥</c>


<v>वैतालिका बोधकराश्चाक्रिका घाण्टिकाः समाः ।
स्युर्मागधास्तु मगधा वन्दिनः स्तुतिपाठकाः ॥ ९८ ॥</v>
<c>वितालः शब्दः प्रयोजनमेषां वैतालिका राज्ञोवसरपाठका मङ्गला-
[ मङ्खा ]ख्याः, प्रातर्वोधका इत्येके । ( चाक्रिकाः ) चक्रं राष्ट्रं घण्टाघातेन देवताद्यग्रे ये शंसन्ति ते,
श्रावकाख्याः । ( मागधाः ) वंशोदीरणेन ये याचन्ते, आहुश्च– वैतालिकाश्च कथ्यन्ते कविभिः सौखशा-
यिकाः । राज्ञः प्रबोधसमये घण्टाशिल्पास्तु घाण्टिकाः । मागधाः स्तुतिवंशज्ञा इति, मगधेति याच्ञार्थः
कण्ड्वादिः, यच्छ्रीभोजः– कमर्थिनः कुषुभ्यन्तु कं मगध्यन्तु मागधाः । कमिषुध्यन्तु यज्वा[ युध्वा ]नो
रामेरण्यं तुरण्यति । वन्दन्ते स्तुवन्ति तच्छीलाः ( वन्दिनः ) । चत्वार एकार्था इत्येके ॥ ९८ ॥</c>


<v>संशप्तकास्तु समयात्संग्रामादनिवर्तिनः ॥ ९९ ॥</v>
<c>संश-
पन्ति पलायमानं, सशपथं वा युध्यन्ते दृढनिश्चयाः संशप्तकाः ॥ ९९ ॥</c>


<v>रेणुर्द्वयोः स्त्रियां धूलिः पांशुर्ना न  द्वयो रजः ।
चूर्णे क्षोदः समुत्पिञ्जपिञ्जलौ भृशमाकुले ॥ १०० ॥</v>
<c>रीयते रेणुः, रीङ् गतौ । धूय-
ते धूलिः । पंशयति वस्त्रादि पांशुः, पशि नाशने । रज्यते वस्त्राद्यनेन रजः क्लीबे, रजनरजकरजःसूपसं-
ख्यानं ( वा० ) इति नलोपः । ( क्षोदः ) क्षुदिर संपेषणे, धूलिप्रायोयं, यच्छाश्वतः– चूर्णानि वास-
योगाः स्युश्चूर्णो धूलिः सशर्करा । पिजि हिंसायां, आह च– समुत्पिञ्जोतिसंकुलः ॥ १०० ॥</c>


<v>पताका वैजयन्ती स्यात्केतनं ध्वजमस्त्रियाम् ।
सा वीराशंसनं युद्धभूमिर्यातिभयप्रदा ॥ १०१ ॥</v>
<c>पतति धूयते
पताका । विजयते विजयन्तः, औणादिको झच् ( तृभूवहीति ), तस्येयं वैजयन्ती । केत्यते संज्ञायतेऽ-
नेन केतनम् । ध्वजति धूयते ध्वजः, पताकादण्डो ध्वज इत्येके । केतुर्नानार्थे । वीरा आशंस्यन्तेत्र
( वीराशंसनम् ) ॥ १०१ ॥</c>


<v>अहंपूर्वमहंपूर्वमित्यहंपूर्विका स्त्रियाम्‌ ।
आहोपुरुषिका दर्पाद्या स्यात्संभावनात्मनि ॥ १०२ ॥</v>
<c>अहं पूर्वमस्यां क्रियायामिति सर्वे यत्र बुवते साहंपूर्विका, स्वार्थे कन्– म-
त्वर्थीयो वा ठन् ( अतइतिठनौ ) । अहो पुरुषोहमित्यस्य भावः ( आहोपुरुषिका ), मनोज्ञादित्वाद्-
वुञ्‌ ( द्वन्द्वमनोज्ञादिभ्यश्च ) ॥ १०२ ॥</c>


<v>अहमहमिका तु सा स्यात्परस्परं यो भवत्यहंकारः ।
द्रविणं तरः सहोबलशौर्याणि स्थाम शुष्मं च ॥ १०३ ॥</v>
<c>अहं शक्तोहं शक्त इत्यस्यामहमहमिका, ठन् ( व्रीह्यादिभ्यश्च ),
अहंशब्दो निपातः । द्रवत्यनेनारिं द्रविणम् । तरत्यनेनापदं तरः । सहतेनेनारिं सहः, असन्तौ द्वौ ।
शूरस्य भावः शौर्यम् । तिष्ठत्यनेन स्थाम । शुष्यत्यतेनारिः शुष्मम्, शुष्मेत्येके ॥ १०३ ॥</c>


<v>शक्तिः पराक्रमः प्राणो विक्रमस्त्वतिशक्तिता ।
वीरपानं तु यत्पानं वृत्ते भाविनि वा रणे ॥ १०४ ॥</v>
<c>शकनं शक्तिः ।
प्राणनं प्राणः । विक्रमन्तेनेन विक्रमः । वीराणां मद्यपानं वीरपानम् ॥ १०४ ॥</c>


;p{0138}
<v>युद्धमायोधनं जन्यं प्रधनं प्रविदारणम् ।
मृधमास्कन्दनं संख्यं समीकं सांपरायि( संपराय )कम् ॥ १०५ ॥</v>
<c>जायते जन्यं, भव्यगे-
येति ( सू० ) साधुः । प्रदधन्ति प्रधनम् , धनिर्मारणार्थोत्र निधनवत् । म्रियन्तेस्मिन् मृधम् । आस्क-
न्द्यतेत्रास्कन्दनम् । संचक्षतेस्मिन् संख्यं, संपूर्वश्चक्षिर्वधार्थः । समीयन्तेस्मिन् समीकं, ईङ् गतौ । संप-
रायो मृत्युः प्रयोजनमस्य सांपरायिकं, [ ठञ् ], विनयादित्वात्स्वार्थे ( सू० ) ठग्वा ॥ १०५ ॥</c>


<v>अस्त्रियां समरानीकरणाः कलहविग्रहौ ।
संप्रहाराभिसंपातकलिसंस्फोटसंयुगाः ॥ १०६ ॥</v>
<c>समि-
य्‌रति ( ते )संघट्टन्तेस्मिन् समरः । न नीयन्ते चाल्यन्तेत्र नीकम् , अनीकमस्त्यत्र व । रणन्ति दुन्दुभयो-
त्र रणं, वशिरण्योश्चेतिवक्तव्यादप्‌ ( वा० ) । कल्यते क्षिप्यतेत्र कलहः, कलं हीनबलं हन्ति वा । विगृ-
ह्णन्त्यत्र विग्रहः, ग्रहवृदृ– इति ( सू० ) अप् । संप्रहरन्तेन्योन्यं घ्नन्त्यत्र संप्रहारः । अभिसंपतन्त्यत्रा-
भिसंपातः । कल्यतेत्र कलिः । संस्फुटन्त्यत्र संस्फोटः, संस्फेट इति युक्तः पाठः, स्फिट अगादरे, भरते
तु संफेटः । संयुज्यतेत्र संगता रथयुगा अत्र वा संयुगः ॥ १०६ ॥</c>


<v>अभ्यामर्दसमाघातसंग्रामाभ्यागमाहवाः ।
समुदायः स्त्रियः संयत्समित्याजिसभिद्युधः ॥ १०७ ॥</v>
<c>अभ्यामृद्गन्त्यत्राभ्यामर्दः । समाघ्न-
न्त्यत्र समाघातः । संग्रामयन्तेस्मिन् संग्रामः । अभ्यागच्छन्त्यत्राभ्यागमः । आह्वयन्तेत्राहवः, आङियुद्धे
( सू० ) इत्यप् , संप्रसारणम् । समुदीयन्ते मिलन्त्यत्र समुदायः । संयतन्ते संयच्छन्ति वास्यां संयत् ।
संयन्ति संगच्छन्तेत्र समितिः । आ– अज्यन्ते क्षिप्यन्तेत्राजिः । युध्यन्तेस्यां युत्–द् ॥ १०७ ॥</c>


<v>नियुद्धं बाहुयुद्धेथ तुमुलं रणसंकुले ।
श्वेडा तु सिंहनादः स्यात्करिणां घटना घटा ॥ १०८ ॥</v>
<c>नियत
युद्धं ( नियुद्धं ) । ताम्यन्त्यत्र तुमुलं, तुमुः सौत्रो वा । ( श्वेडा ) क्ष्वेडृ अव्यक्ते शब्दे– इति दुर्गः ।
सिंहानामिव नदनं भटानां सिंहनादः । क्ष्वेला वा । ( घटा ) घटादयःषितः ( ग० ) इति षिद्‌भि-
दादिभ्योङ्‌ ( सू० ) ॥ १०८ ॥</c>


<v>क्रन्दनं योधसंरावो बृंहितं करिगर्जितम् ।
विस्फारो धनुषः स्वानः पटहाडम्बरौ समौ ॥ १०९ ॥</v>
<c>समन्ताद्रवणं संरावः, उपसर्गेरुवः ( सू० ) इति घञ् । ( बृंहितं ) बृहि
शब्दे । ( विस्फारः ) स्फुर संचलने । पटो हन्यतेस्य पटहः । आदम्यते– आडम्बरः, डमरुवद्दस्य
डत्वम् ॥ १०९ ॥</c>


<v>प्रसभं तु बलात्कारो हठोथ स्खलितं छलम् ।
अजन्यं क्लीब उत्पात उपसर्गः समं त्रयम् ॥ ११० ॥</v>
<c>प्रगता सभत्र प्रसभं, सभया युक्तायुक्तविचारो लक्ष्यते, प्रस[ प्रसभ ]प्रसवे वा । बलादिति
निपातो हठार्थः । ( हठः ) हठ प्लुतिशठत्वयोः । स्खलनं मार्गाच्चलनम् । छ्यति छिनत्ति छलम् । न
जने साधु– अजन्यम्‌ । उत्पतत्यकस्मादायाति– उत्पातः, ज्वलादित्वाण्णः ( ज्वलितिकसन्तेभ्योणः ) ।
उपसृज्यत उपद्रूयतेत्रोपसर्गः ॥ ११० ॥</c>


<v>मूर्च्छा तु कश्मलं मोहोप्यवमर्दस्तु पीडनम् ।
अभ्यवस्कन्दनं त्वभ्यासादनं विजयो जयः ॥ १११ ॥</v>
<c>कशति( ते ) वैचित्यात्कश्मलम् । ( पीडनं ) पीड अवगाहने ।
( अभ्यवस्कन्दनं ) छलादाक्रमणमित्यर्थः । धाटी च । रात्रौ च सौप्तिकम् । ( विजयः ) विः स्वार्थे लो-
चनविलोचनवत् ॥ १११ ॥</c>


;p{0139}
<v>वैरशुद्धिः प्रतीकारो वैरनिर्यातनं च सा ।
प्रद्रावोद्द्रावसंद्रावसंदावा विद्रवो द्रवः ॥ ११२ ॥</v>
<c>प्रतीपं करणं प्रतीकारः शुद्धिः । निर्यातनं शोधनं, यत निकारोपस्कारयोः ।
जितकाशी जिताहवः । एतेष्टौ पलायनार्थकाः, प्रेद्रुस्तुस्रुवः, ( सू० ), उदिश्रयतियौतिपूद्रुवः ( सू० ),
सनियुद्रुदुवः ( सू० ) इति घञ्‌ ॥ ११२ ॥</c>


<v>अपक्रमोपयानं च रणे भङ्‌गः पराजयः ।
पराजितपराभूतौ त्रिपु नष्टतिरोहितौ ॥ ११३ ॥</v>
<c>अपद्वारेण क्रमणं ( अपक्रमः ) । भङ्‌गोपसरणं, अन्यत्रो-
पचारात् । परिभूतोभिभूतोपि । त्रिष्वित्येव, नश्यति स्म नष्टम्– अदृश्यम् । तिराधयिते स्म तिरोहितं
गृहीतदिक्कम् ॥ ११३ ॥</c>


<v>प्रमापणं निबर्हणं निकारणं विशारणम् ।
प्रवासनं परासनं निषूदनं निहिंसनम् ॥ ११४ ॥</v>
<c>अत्राहिंसार्था अप्युपसर्गवशाद् हिंसार्था ज्ञेयाः, अकर्मकाश्च णिवा सकर्मकाः ।
प्रमापणं, मीञ्‌ हिंसायां णिच, मीनातिमिनोतीति ( सू० ) आत्वं, युष्‌ । निपूर्वाद् बर्हेर्बृहेर्वा निबर्हणम् ।
विकारणं, कृञ् हिंसायाम् । विशारणं, शृ हिंसायाम् । प्रवसतः प्रयुक्तिः प्रवासनम्, एवं निर्वासनम् ।
असु क्षेपणेस्मात्परासनमपासनं च । षूद क्षरणेस्मान्निषूदनं जीवाच्चालनम् ॥ ११४ ॥</c>


<v>निर्वासनं संज्ञपनं निर्ग्रन्थनमपासनम् ।
निस्तर्हणं निहननं क्षणनं परिवर्जनम् ॥ ११५ ॥</v>
<c>( संज्ञपनं ) ज्ञपे-
र्मारणतोषणेति मित्त्वाद्‌ ह्रस्वः ( नितांह्रस्वः ) । निर्ग्रन्थनं, ग्रथि कौटिल्ये । निस्तर्हणं, तृहेर्हिंसार्थान्निः-
पूर्वात् , स्तृहेर्वा निपूर्वात् । क्षणनं, क्षणु हिंसायाम् ॥ ११५ ॥</c>


<v>निर्वापणं विशसनं मारणं प्रतिघातनम् ।
उद्वासनप्रमथनकथनोज्जासनानि च ॥ ११६ ॥</v>
<c>निर्वापणं, पै ओवै शोषणे । विशसनं, शसु
हिंसायाम् । क्रथनं, क्रथ हिंसायाम् । उज्ज सनं, जसु हिंसायाम् ॥ ११६ ॥</c>


<v>आलम्भपिञ्जविशरघातान्माथ( न्मन्थ )वधा अपि ।
स्यात्पञ्चता कालधर्मो दिष्टान्तः प्रलयोत्ययः ॥ ११७ ॥</v>
<c>आलम्भः, लभिराङ्पूर्वो
हिंसार्थः, ( लभेः ) उपसर्गात्खल्घञोरिति ( सू० ) नुम् । पिञ्जः, पिञ्जिर्हिंसार्थः । विशरणं हिंसनं विशरः ।
हननं वधः, हनश्चवधइति ( सू० ) अप्‌ , वधादेशश्च, पक्षे घञि घातः । ( उन्माथः ) मथ संक्लेशने ।
व्यापादनं विशमनं कदनं च निशुम्भनम् । ( पञ्चता ) देहस्तावन्महाभूतारब्धः, मरणं त्वेतस्य पञ्चभावः
प्रत्येकं स्वांशसंक्रमात् । कालो मृत्युद्यूतलक्षणः, क्षयाद्यात्मको वा यदाहुः– कालः संहरति प्रजाः, तस्य
धर्मः कालधर्मः संहारः । दिष्टस्य कालस्य जीवितावधेरन्तो दिष्टान्तः ॥ ११७ ॥</c>


<v>अन्तो नाशो द्वयोर्मृत्युर्मरणं निधनोस्त्रियाम् ।
परासुप्राप्तपञ्चत्वपरेतप्रेतसंस्थिताः ॥ ११८ ॥</v>
<c>अमत्यन्तः पर्यन्तः ।
मरणं मृत्युः, द्वयोः स्त्रीपुंसयोः । निवृत्तं धनमत्र निधनं, निपूर्वो धनिर्मरणार्थ इति सभ्याः । प्रमयोस्त्री
दीर्घनिद्रा हिंसा संस्था प्रमालनम् । परागता असवोस्य परासुः । संतिष्ठते स्म संस्थितः, संपूर्वस्तिष्ठति-
र्भरणे वर्तते । सप्तैते वाच्यलिङ्गाः ॥ ११८ ॥</c>


<v>मृतप्रमीतौ त्रिष्वेते चिता चित्या चितिः स्त्रियाम् ।
कबन्धोस्त्री क्रियायुक्तमपमूर्ध कलेवरम् ॥ ११९ ॥</v>
<c>चीयते स्म चिता । चेतव्या चित्या, चित्याग्निचित्येचेति
( सू० ) साधुः । चीयते चितिः । एते प्रेतदाहार्थेग्न्याधाने वर्तन्ते । कस्य शिरसो बन्धोत्र कबन्धः,
केन बन्धो वा । क्रियया युक्तं नृत्यदपगतो मूर्धास्यापमूर्ध यत्कलेवरम् । रुण्डोपि ॥ ११९ ॥</c>


;p{0140}
<v>श्मशानं स्यात्पितृवनं कुणपः शवमस्त्रियाम् ।
प्रग्रहोपग्रहौ वन्द्यां कारा स्याद्बन्धनालये ॥ १२० ॥</v>
<c>शवशयनं
श्मशानम् । पितृन्प्रेतान्वनति भनति पितृवनम् । प्रेतवनं करवीरं च । कुणं शब्दं पाति कुणपः, धनं-
जयाख्यस्य बायोः शवे संभवात् । शवति यात्यस्माज्जीवः शवः । प्रगृह्यते बध्यते प्रग्रहः । वन्यते
याच्यते वन्दी हठहृता स्त्री, बलवतो हस्तक्षिप्तो राजपुत्रादिश्च, यदाहुः– वन्दी स्यात्पणबन्धस्थः ।
कीर्यते क्षिप्यतेस्यां कारा, भिदाद्यङ् ( षिद्भिदादीति ) ॥ १२० ॥</c>


<v>पुंसि भूम्न्यसवः प्राणाश्चैवं जीवोसुधारणम् ।
आयुर्जीवितकालो ना जीवातुर्जीवनौषधम् ॥ १२१ ॥</v>
;c{इति क्षत्त्रियवर्गः । ८ ।}
<c>अस्यन्तेऽसवः, स्वभावाद्बहुत्वे पुंलि-
ङ्‌गः । प्राणन्त्यमीभिः प्राणाः, एवं शब्दात्पुंसि भूम्नि । प्राणो नाम वायुरित्येकत्वमजीवार्थत्वात् । जीवनं
जीवः प्राणधारणम् । जीवापि । आयत्यायुर्जीवितावधिः, उसन्तः क्लीबे, छन्दस्युदन्तोपि । जीवत्यनेन
जीवातुः, जीवनायौषधं जीवनरक्षोपायः, यथा– जीवातवे विसृज शूद्रमुनौ कृपाणम् ( उ० ), जी-
वितमौषधं चेत्युपाध्यायः ॥ १२१ ॥ इति क्षत्त्रियवर्गः । ८ ।</c>


<v>ऊरव्या ऊरुजा अर्या वैश्या भूमिस्पृशो विशः ।
आजीवो जीविका वार्त्ता वृत्तिर्वेत( र्वर्त )नजीवने ॥ १ ॥</v>
<c>ऊर्वोर्भवा ऊरव्याः, शरीरावयवाच्चेति ( सू० ) यत् , यच्छ्‌रुतिः– ऊरू तदस्य यद्वैश्यः । अरणी-
योर्यः, अर्यःस्वामिवैश्ययोः ( सू० ) इति साधुः । विशोपत्यं जातिर्वैश्यः, गर्गादिभ्योयञ् ( सू० ) । भूमिं
स्पृशति कृष्यादिना भूमिस्पृक् । विशतीति विट् । ( आजीवः ) आजीवन्त्यनेनेति करणे भावे वा
साध्यः । जीवनं जीविका, रोगाख्यायां ( सू० ) इत्यत्र धातुमात्राद् भावे ण्वुल्‌ वक्तव्यः ( धात्वर्थनि-
र्देशेण्वुल् ) । कृष्यादिस्तूपचागत् । वर्तनं वृत्तिरस्त्यस्यां वार्त्ता, प्रज्ञाश्रद्धार्चावृत्तिभ्योणः ( सू० ) ।
वर्तन्तेनया वृत्तिः । वेति खादत्यनेन वेतनम् ॥ १ ॥</c>


<v>स्त्रियां कृषिः पाशुपाल्यं वाणिज्यं चेति वृत्तयः ।
सेवा श्ववृत्तिरनृतं कृषिरुञ्छशिलं त्वृतम् ॥ २ ॥</v>
<c>कर्षणं कृषिः, इक्कृष्यादिभ्यः ( वा० ) । पशुपालस्य
कर्म पाशुपाल्यम् । वणिजः कर्म वाणिज्यम् , ब्राह्मणादित्वात्ष्यञ् ( गुणवचनंब्राह्मणादिभ्यःकर्मणिच ) ।
दूतवणिग्भ्यांचेतिवक्तव्यात् ( वा० ) वणिज्यापि । चात्कुसीदम् । ऋतामृताभ्यां जीवेत्तु मृतेन प्रमृतेन
वा । सत्यानृताभ्यामपि वा न श्ववृत्त्या कथंचनेति ये षड्वृत्तिभेदास्तानाह । ( सेवा ) शुन इव वृत्तिः
परपिण्डोपजीवितत्वादधमेत्यर्थः । न ऋतमनृतं पापिष्ठत्वात् , प्रमृतमिति तु सभ्यः पाठः । उञ्छा
धान्यकणोच्चयः– शिलं धान्यमञ्जरी, समस्तं व्यस्तं विपर्यस्तं वैतत् , वन्द्यत्वादृतं सत्यम् ॥ २ ॥</c>


<v>द्वे याचितायाचितयोर्यथासंख्यं मृतामृते ।
सत्यानृतं वणिग्भावः स्यादृणं पर्युदञ्चनम् ॥ ३ ॥</v>
<c>मृतं
निर्जीवमिव । अमृतमनश्वरम् । किंचित्सत्यं किंचिच्चासत्यं, अत्र मनुः– ऋतमुञ्छशिलं ज्ञेयं स्यादया-
चितममृतम् । मृतं तु याचितं भैक्ष्यं प्रमृतं कर्षणं स्मृतम् । सत्यानृतं तु वाणिज्यं तेनापि खलु जीव्यते ।
सेवा श्ववृत्तिराख्याता तस्मात्तां परिवर्जयेत् । अर्यते स्म ऋणं, ऋणमाधमर्ण्य इति ( सू० ) साधुः ।
( पर्युदञ्चनं ) परित उदञ्चनमुत्तमर्णामुद्धारत्वेन ग्रहणम् ॥ ३ ॥</c>


;p{0141}
<v>उद्धारोर्थप्रयोगस्तु कुसीदं वृद्धिजीविका ।
याच्ञयाप्तं याचितकं निमयादापमित्यकम् ॥ ४ ॥</v>
<c>अर्थस्य प्रयोगः कलान्तरेण दानम् ।
कुत्सित सीदन्त्यत्र कुसादम् । ( याचितकं ) अपमित्ययाचिताभ्यांकक्कनौ ( सू० ) । विनिमयाद् भाण्डपरि-
वर्तनादागतमापमित्यक, मेङ् प्रणिदाने, उदीचांमाङोव्यतीहारे ( सू० ), मयतेरिदन्यतरस्यां ( सू० )
इति ल्यप्– तुक्, तत आगतेर्थे, अपमित्ययाचिताभ्यांकक्कनौ ( सू० ) । मुनिस्तु– निमयः परिवर्तः
स्यादुद्धारोप्यापमित्यकः ॥ ४ ॥</c>


<v>उत्तमर्णाधमर्णौ द्वौ प्रयोक्तृग्राहकौ क्रमात् ।
कुसीदिको वार्धुषिको वृध्द्याजीवश्च वार्धुषिः ॥ ५ ॥</v>
<c>उत्तम ऋणे उत्तमर्णः प्रयोक्त, अधम ऋणे– अधमर्णो ग्राहकः,
सुप्सुपेति ( सू० ) समासः । कुसीदं गृह्णाति कुसीदिकः, कुसीददशैकादशात्‌ष्ठन्ष्ठचौ ( सू० ) । वृर्द्धि
गर्ह्यां प्रयच्छति वार्धुषिकः, प्रयच्छतिगर्ह्यामिति ( सू० ) ठक्, वृद्धेर्वृधुषिभावः ( वा० ) । ( वार्धुषिः )
लक्ष्यादिन्नन्तोपि, यन्मनुः– श्रोत्रियस्य कदर्यस्य वदान्यस्यापि वार्धुषी । वृद्धिमाजीवति वृध्द्याजीवः ।
द्वैगुणिकश्च । वृद्धिर्लाभः कलान्तरम् ॥ ५ ॥</c>


<v>क्षेत्राजीवः कर्षकश्च कृषिकश्च कृषीवलः ।
क्षेत्रं व्रैहेयशालेयं व्रीहिशाल्युद्भवोचितम् ॥ ६ ॥</v>
<c>कर्षति कृषिकः, औणादिक इकः ( वृश्चिकृष्योःकिकन् ) ।
कार्षकोपि । कृषिरस्त्यस्य कृषीवलः, रजःकृष्यासुतीति ( सू० ) वलच् , वले ( सू० ) इति दीर्घः ।
व्रीहीणां भवनं क्षेत्रं व्रैहेयं, व्रीहिशाल्योर्ढक्‌ ( सू० ) ॥ ६ ॥</c>


<v>यव्यं यवक्यं षष्टिक्यं यवादिभवनं हि तत् ।
तिल्यतैलीनवन्माषोमाणुभङ्णाद् द्विरूपता ॥ ७ ॥</v>
<c>यवानां भवनं क्षेत्रं यव्यं, यवयवकषष्टिकाद्यत्
( सू० ) । यवकोल्पयवः । षष्टिकाः षष्टिरात्रेण पच्यन्ते । उपाध्यायो यवादिभवने हितमिति पाठं परिकल्प्य
प्रस्तावात्– चोद्यमित्यशुद्धं पठति । तिलानां भवनं क्षेत्रं, विभाषातिलमाषोमाभङ्गाणुभ्यः ( सू० ) इति
यत्खञौ । एवं माषादीनां द्विरूपता– माष्यं माषीणं, उम्यमौमीनं ( उमा–अतसी ), अणव्यमाणवीनं,
भङ्ग्यं भाङ्‌गीनम् ॥ ७ ॥</c>


<v>मौद्गीनकौद्रवीणादि शेषधान्योद्भवक्षमम् ।
बीजाकृतं तूप्तकृष्टं सीत्यं कृष्टं च हल्यवत् ॥ ८ ॥</v>
<c>मुद्गानां कोद्रवाणां च भवनं क्षेत्रं, धान्यानांभवनेक्षेत्रेखञ् ( सू० ) ।
आदिशब्दान्मासूरीणादि । शेषाणि व्रीह्यादिभ्योन्यानि । शाकक्षेत्रे द्वयं– शाकशाकटं शाकशाकिनं, भवने-
क्षेत्रेशाकटशाकिनौवक्तव्यात् ( वा० ) । अबीजं सबीजं संपन्नं बीजाकृतं, कृञोद्वितीयतृतीयशम्बबीजा-
त्कृषौ ( सू० ) इति डाच्‌ । आदावुप्तं पश्र्वात्कृष्टं ( उप्तकृष्टं ), पूर्वकालैकेति ( सू० ) समासः । सीतया
हललेखया समितं संगतं सीत्यं, नौवयोधर्मेति ( सू० ) सीतया समिते यत् । हलेन कृष्टं हल्यं, मतजन-
हलात्करणजल्पकर्षेषु ( सू० ) इति यत् ॥ ८ ॥</c>


<v>त्रिगुणाकृतं तृतीयाकृतं त्रिहल्यं त्रिसीत्यमपि तस्मिन् ।
द्विगुणाकृते तु सर्वं पूर्वं शम्बाकृतमपीह ॥ ९ ॥</v>
<c>त्रिगुणं कृष्टं क्षेत्रं त्रिगुणाकृतं, संख्यायाश्चगुणान्तायाः
( सू० ) इति डाच्‌ । त्रिहल्यं त्रिसीत्यमपि प्राग्वद्यत् , रथसीताहलेभ्यो यद्विधौ तदन्तविधिः ( येनविधि-
स्तदन्तस्य ) । सर्वं पूर्वं डाच्–यच्च, द्वितीयाकृतं द्विहल्यं द्विसीत्यम् । शम्ब कृतं हि सम्यक् कृष्ट्वा तिर्यक्‌
कृष्टमाहुः ॥ ९ ॥</c>


<v>द्रोणाढकादिवापादौ द्रौणिकाढकिकादयः ।
खारीवापस्तु खारीक उत्तमर्णादयस्त्रिषु ॥ १० ॥</v>
<c>द्रोणस्य वापः क्षेत्रं द्रौणिकं, उप्यतेस्मिन्वापः, तस्यवापइति ( सू० ) ठञ् । आदि-
शब्दात्प्रस्थादिभ्यः, संभवत्यवहरतिपचतीति ( सू० ) ठनि प्रास्थिकादयः । ( खारीकः ) खार्याईकन्
( सू० ) । वाच्यलिङ्गत्वात्क्षेत्रम् ॥ १० ॥</c>


;p{0142}
<v>पुंनपुंसकयोर्वप्रः केदारः क्षेत्रमस्य तु ।
कैदारकं स्यात्कैदार्यं क्षैत्रं कैदारिकं गणे ॥ ११ ॥</v>
<c>उप्यतेस्मिन्व्रप्रम् । के जले दार्यते केदारः । क्षीयते धान्यै-
रुष्यतेत्र, फलैहींय( हिंस्य )ते वा क्षेत्रं, क्षि निवासे, क्षिणु हिंसायां वा । अस्य क्षेत्रस्य समूहेर्थे– एते
स्युः । ( कैदार्यं, इ० ) केदाराद्यञ्चेति ( सू० ) यञ्वुञ्च ( कैदारिकं ) ठञ्कवचिनश्चेति ( सू० ) ठञ्‌ । ( क्षैत्रं ) क्षेत्रात्–
अचित्तहस्तीति ( सू० ) ठकि प्राप्ते भिक्षादित्वात् ( सू० ) अण् ॥ ११ ॥</c>


<v>लोष्टानि लेष्टवः पुंसि कोटिशो लोष्टभेदनः ।
प्राजनं तोदनं तोत्त्रं खनित्रमवदारणम् ॥ १२ ॥</v>
<c>लुष्यते लुषति वा लोष्टम् ।
लेष्टुश्च मृत्खण्डः । कोटिभिः कोणैः श्यति भिनत्ति कोटिशः । प्राज्यते ( प्रवीयते ) प्रेर्यतेनेन प्राजनं,
वायाविति ( सू० ) पक्षेऽजेवीं, प्रवयणं च । तुद्यतेनेनेति तोत्त्रम् । प्रेषणं च । खन्यतेनेन खनित्रं कुद्दा-
लादि ॥ १२ ॥</c>


<v>दात्रं लवित्रमाबन्धो योत्रं योक्त्रमथो हलम् ।
निरीषं कुटकं फालः कृषको लाङ्गलं हलम् ॥ १३ ॥</v>
<c>द्य( दा )न्ति लुनन्ति चानेन, दाम्नीतिष्ट्रन् ( सू० ) । ( लवित्रं ) अर्तिलूधूसूखनसहचरइत्रः ( सू० ) ।
आबध्यते यूयते युज्यते चानेनेति, चर्मरज्जुः । इतो हलप्रकरणमारब्धमित्यर्थः । निष्क्रान्ता– ईषास्मा-
न्निरीषम् । कुटति कुटकं यस्याग्रे फालो बध्यते । फलति विशीर्यते भूमिरनेन फालः । कृषति क्ष्मां कृषकः,
क्कुन्–शिल्पिसंज्ञयोः ( उ० ) । कृषिकः फलं च । लङ्गति लाङ्गलम् । हलति विलिखति हलम् ॥ १३ ॥</c>


<v>गोदारणं च सीरोथ शम्या स्त्री युगकीलकः ।
ईषा लाङ्गलदण्डः स्यात्सीता लाङ्गलपद्धतिः ॥ १४ ॥</v>
<c>गौर्भूमिर्दार्यतेनेन गोदारणम् । सीयते बध्यतेनेन सीरः । शाम्यति शम्या । ईषति– ईषा, ईष उञ्छे ।
स्यति भुवं सीता हललेखा ॥ १४ ॥</c>


<v>पुंसि मेथिः( धिः ) खलेदारु न्यस्तं यत्पशुबन्धने ।
आशुर्व्रीहिः पाटलः स्याच्छितशूकयवौ समौ ॥ १५ ॥</v>
<c>मीयते क्षिप्यते मेथिः, मेय्यन्ते ( सं )गम्यन्तेस्मिन्वा, खलेदार्विति
हलदन्तात्सप्तम्याः ( सू० ) इत्यलुक्‌, पशुबन्धननिमित्तम् । खलेवाली च । खलं तु खलवान[ धान्य ]-
कम् । अश्यतेश्नुते वा– आशुः, शीघ्रपाका वा, यद् दुर्गः– आश्वाख्या शालिशीघ्रयोः । व्रीणाति व्रीहिः
षष्टिकादिधान्यविशेषः, व्री भरणे, यतः– व्रीहिर्ययो मसूरो गोधूमो मुद्गमाषतिलचणकाः । अणवः
प्रियङ्गुकोद्रवमयुष्टकाः ( शालिराढक्यः ) द्वौ च कलायकुलत्थौ शणसप्तदशानि धान्यानि । शितस्तीक्ष्णः
शूकः किंशारुरस्य शितशूकः । यूयते यवः ॥ १५ ॥</c>


<v>तोक्मस्तु तत्र हरिते कलायस्तु सतीनकः ।
हरेणुखण्डिकौ चास्मिन्कोरदूषस्तु कोद्रवः ॥ १६ ॥</v>
<c>तत्र नीले यवे, तुज्यते तोक्मः, तुजिर्हिंसार्थः ।
कल[ म ]यति सारमयते कलायः, कं लाति वा । सीदन्त्यनेन सतीनकः, सातीनकोपि । ह्रियते हरेणुः ।
खण्ड्यत खण्डिकः । कोरं भक्तं दूषयति कोरदूषः कदन्नत्वात् । केनाम्भसा– उद्यते कोद्रवः ॥ १६ ॥</c>


<v>मङ्गल्यको मसूरोथ मकुष्ठ( ष्ट )कमयुष्टकौ ।
वनमुद्गे सर्षपे तु द्वौ तुन्तुभकदम्बकौ ॥ १७ ॥</v>
<c>( मसूरः ) मसी परिणामे । मङ्क्यतेनेन मकुष्ठः । मीयते मयुष्टकः । सरति सर्षपः । तुदति तुन्तुभः ।
कुत्सितमम्बते कदम्बः ॥ १७ ॥</c>


;p{0143}
<v>सिद्धार्थस्त्वेष धवलो गोधूमः सुमनः समौ ।
स्याद्यावकस्तु कुल्माषश्चणको हरिमन्थकः ॥ १८ ॥</v>
<c>( सिद्धार्थः ) सिद्धरयोजनो रक्षोघ्नत्वात् , एष सर्षपः । गुध्यति परिवेष्ट-
यति गोधूमः, गां धुनोति वा । सुष्ठु मन्यते सुमनः, अकारान्तः । यूयतेम्भसा यावकः । कोलति कुलेन
मस्यति परिणमति वा कुल्माषः, अर्धस्विन्नो यवादिः, धान्यविशेष इत्येके । चण्यते दीयते चणकः । हरिभि-
र्मथ्यते हरिमन्थः ॥ १८ ॥</c>


<v>द्वौ तिले तिलपेजश्च तिलपिञ्जश्च निष्फले ।
क्षवः क्षुताभिजननो राजिका कृष्णिकासुरी ॥ १९ ॥</v>
<c>तिलान्निष्फलात्पिञ्जपेजौवक्तव्यौ ( वा० ) । जर्तिलः स्याद्वनतिलः । क्षौत्य-
नेन क्षवः । क्षुतमभिजनयति क्षुताभिजननः । कृष्णसर्षपोयं राजसर्षपाख्यः । राजते राजिका । कृष्णा
वर्णेन, कर्षति विलिखति वा । अस्यते– आसुरी, असुरस्त्रीव वा ॥ १९ ॥</c>


<v>स्त्रियौ क्वङ्गुप्रियङ्गू द्वे अतसी स्यादुमा क्षुमा ।
मातुलानी तु भङ्‌गायां व्रीहिभेदस्त्वणुः पुमान् ॥ २० ॥</v>
<c>कुत्सितं कृत्वाङ्ग्यते क्वङ्गुः,
क्रङ्गुः कङ्गुश्चेत्येके । प्रीणाति प्रियङ्गुः । न तस्यते– अतसी । अवते– उमा, ऊङ् शव्दे । क्षौत्यनया
भुक्तया क्षुमा । न तोल्यते मातुलानी । भज्यते भङ्गा । शणोपि । अणुरल्पकणत्वात् , अणति पर्दत्य-
नेनेति वा । तुवरी त्वरके वल्लो निष्पावे श्यामाकः श्यामके च ॥ २० ॥</c>


<v>किंशारुः शस्यशूकं स्यात्कणिशं शस्यमञ्जरी ।
धान्यं व्रीहिः स्तम्बकरिः स्तम्बो गुच्छस्तृणादिनः ॥ २१ ॥</v>
<c>कुत्सितं शृणाति किंशारुः । श्यति
शूकम् । कणाः सन्त्यस्य कणिशम् । धान्ययवादिशिलः, शिलं च । धन्यतेर्थ्यते धान्यम् । स्तम्बं करोति स्त-
म्बकरिः, स्तम्बशकृतोरिन् ( सू० ) । शी[ सी ]त्यं च । कुसूलो वलजः कोष्ठागारं धान्यादिकोष्ठकः ।
तृणादेर्यः स्तम्बो नालं, स गुध्यतेनेनेति गुच्छः । यं प्रति स्तम्बोऽप्रसिद्धस्तं प्रत्यन्यथाविध्यनुवादौ
कार्यौ । एवं सर्वत्रोन्नेयम् ॥ २१ ॥</c>


<v>नाडी नालं च काण्डोस्य पलालोस्त्री स निष्फलः ।
कडङ्गरो बुसं क्लीबे धान्यत्वचि पुमांस्तुषः ॥ २२ ॥</v>
<c>अस्य गुच्छस्य यः काण्डः– कण्ड( य )त्यनेन– सा नाडी, नड-
( ता )ति । ( नालं ) णल गन्धे । स काण्डः पलालः, पलतीति । कटत्यावृणोति, कट्‌( ड् ) अङ्‌गं रूप-
मस्य कडङ्‌गरः । वुस्यते– उत्सृज्यते वुस तृणादिक्षोदः । तुष्यत्यनेनाग्निस्तुषः ॥ २२ ॥</c>


<v>शूकोस्त्री श्लक्ष्णतीक्ष्णाग्रे शमी शिम्बा त्रिषूत्तरे ।
रिद्धमावसितं धान्यं पूतं तु बहुलीकृतम् ॥ २३ ॥</v>
<c>श्यति शूकम् ,
श्लक्ष्णं च तीक्ष्णाग्रं च तत् । सस्यादेरन्यत्र वृश्चिकादिकण्टकोपि शूक इति किंशारोरन्यत्र निर्दिष्टः, शूक-
धान्यशमीधान्यभेदार्थं वा पुनरुक्तः । शाम्यत्यस्यां सस्यं शमी । शिनोति शिम्बा । शामः शिम्बिरित्यपि । रिद्धा-
द्याश्चत्वारो वाच्यलिङ्गाः । रिद्धं संसिद्धं राधेः, ऋद्धं संपन्नमित्यके ऋधेः । आवसितं रक्षार्थमाच्छादितं,
वस आच्छादने, आ– अवसितं निष्पन्नमित्येके । पूयते स्म पूतं निर्बुसीकृतम् । बहु लाति बहुलं सारं,
ततश्च्विः, मार्जनीशोधितमित्येके ॥ २३ ॥</c>


<v>माषादयः शमीधान्ये शूकधान्ये यवादयः ।
शालयः कलमाद्याश्च षष्टिकाद्याश्च पुंस्यमी ॥ २४ ॥</v>
<c>वर्तन्त इति शेषः । ( माषादयः ) आदिशब्दान्मुद्गमसूरा-
दयः । ( यवादयः ) आदिशब्दाद् गोधूमशालयः । शाल्यते शालिः । कल्यते कलमः । आद्यशब्दाद्राज-
शाल्याद्या जलजाः । षष्टिकाः षष्टिरात्रेण पच्यन्ते । आद्यशब्दात्कक्कोलाद्याः स्थलजाः । अमी इति पुंलि-
ङ्‌गनिर्देशान्माषाद्याः शाल्यन्ताः पुंसि ॥ २४ ॥</c>


;p{0144}
<v>तृणधान्यानि नीवाराः स्त्री गवेधुर्गवेधुका ।
अयोग्रं मुसलोस्त्री स्यादुदूखलमुलूखलम् ॥ २५ ॥</v>
<c>नियतैर्व्रियन्ते नीवाराः, मुन्यन्नत्वात् , नौवृधान्य इति
( सू० ) घञ्‌ । बहुवचनाच्छवामाकादयोपि । गवे( वि ) अम्भसि निधीयते गवेधुर्नाम मुन्यन्नम् । अयो-
ग्रेस्व– अयोग्रं, अयोनिरित्येके पेटुः । मुस्यते खण्ड्यतेनेन मुसलम् । ऊर्ध्वे खं लाति ( उदूखलमुलूखलं )
उद्वणोल्वणवत् पृषोदरादित्वात् ( सू० ) उभयम् ॥ २५ ॥</c>


<v>प्रस्फोटनं शूर्पमस्त्री चालनी तितउः पुमान् ।
स्यूतप्रसेवौ कण्डोलपिण्डौ कटकिलिञ्जकौ । २६ ॥</v>
<c>प्रस्फोट्यतेऽसारं बहिः क्रियतेनेन प्रस्फो-
टनम् । शांयते शीर्यते वानेन शूर्पं, शूर्प माने वा । चाल्यतेनेनेति चालनं, कात्यः– क्षुद्रच्छिद्रप्तमोषेतं
चालनं तितउः स्मृतः । तनोति सारं तितउः, तनोतेर्डउःसन्वच्च ( उ० ) । परिपवनं च । समानावि-
त्येव । सीव्यते स्म स्यूतः वस्त्राद्यावपनं च । प्रसीव्यते प्रसेवकः । कण्ड्यते कण्डोलः । पिण्ड्यते पिण्डः,
वंशदलादिमयं भाण्डम् । पिटकोपि । कटत्यावृणोति कटः । किल्यते क्षिप्यतेस्मिन् किलिञ्जः,वीरणतृणादि-
मयं कुणालाख्यम् ॥ २६ ॥</c>


<v>समानौ रसवत्यां तु पाकस्थानमहानसे ।
पौरोगवस्तदध्यक्षः सूपकारास्तु वल्लवाः ॥ २७ ॥</v>
<c>रस आस्वादोस्त्यस्यां रसवती । महदनोस्य महानसं, अनसापकरणं लक्ष्यते,
अनोश्मायःसरसामिति ( सू० ) समासान्तष्टच्‌ । पुरो गौर्मांसं जल वास्याः पुरोगुस्तस्या रसवत्या अयं
पौरगवः । सूपं कुर्वन्तीत्युपलक्षणं मांस्याकादेः । ( वल्लवः )वल्लिः सौत्रः प्रीत्यर्थः ॥ २७ ॥</c>


<v>आरालिका आन्धसिकाः सूदा औदनिका गुणाः ।
आपूपिकः कान्दविको भक्ष्यकार इमे त्रिषु ॥ २८ ॥</v>
<c>( आरा-
लिकाः, इ० ) अरालमन्ध ओदनं च पण्यमेषाम् । सूदयन्ति तण्डुलान्सूदाः । गुणयन्ति गुणाः । भक्त-
काराश्च । अपूपाः कन्दुश्च पण्यमस्य, इसुसूक्तान्तात् ( सू० ) के, कान्दुक इति न्याय्यम् । खरविशद-
मभ्यवहार्यं भक्ष्यम् । पौरोगवाद्या वाच्यलिङ्गाः ॥ २८ ॥</c>


<v>अश्मन्तमुद्वा( द्धा )नमधिश्रयणी चुल्लिरन्तिका ।
अङ्‌गारधानिकाङ्गारशकट्यपि हसन्त्यपि ॥ २९ ॥</v>
<c>अश्नुतेश्मन्तम् । उद्व( द्ध )यते( ति ) उद्वा ( ध्द्म )नम् ।
अधिश्रीयतेऽनयाधिश्रयणी, श्रीञ् पाके । चुल्ल भावकरणेस्माच्चुदेर्वा चुल्लिः । अन्तोस्त्यस्यामन्तिका, अन्त्य-
धिश्रयणी भवेदिति माला । अङ्‌गारा धीयन्तेस्यामङ्गारधानी मग्नाग्निः । हसन्त्यङ्गारैर्हसनी ॥ २९ ॥</c>


<v>हसन्यप्यथ न स्त्री स्यादङ्‌गारोलातमुल्मुकम् ।
क्लीबेम्बरीषं भ्राष्ट्रो ना कन्दुर्वा स्वेदनी स्त्रियाम् ॥ ३० ॥</v>
<c>अङ्गत्यङ्गारः, लिङ्गार्थं विधिः । अलन्ति वारयन्त्येतदवाते न लान्ति वा ( अलातम् ) । उल्कां मुञ्च-
त्युल्मुकमर्धदग्धं काष्ठं, उलति वा, उलिः सौत्रः । अम्ब्यतेर्थ्यतेम्बरीषम् । भृज्ज्यतेत्र भ्राष्ट्रम् । वेत्येव
विकल्पेन कन्दुर्ना पुमान् , पक्षे स्त्री, कन्दत्यनां कन्दुः । स्वेदयति स्वेदनी ॥ ३० ॥</c>


<v>अलं( लिं )जरः स्यान्मणिकः कर्कर्यालूर्गलन्तिका ।
पिठरः स्थाल्युखा कुण्डं कलशस्तु त्रिषु द्वयोः ॥ ३१ ॥</v>
<c>अलं जीर्यत्यलंजरो
महाकुम्भः । मणत्यञ्जसा भ्रियमाणो मणिकः । किरत्यम्बु कर्करी । आलात्यालूः, अड उद्यमेस्मादा-
ड्यूर्वा । गलत्यम्भोस्या गलन्तिका, वर्धनीत्यर्थः । पि( पे )ठति पिठरः पिठरी च, पिठ अवयवे । तिष्ठ-
त्यस्यां स्थाली । स्थालं कुम्भी च । ओखत्युखा । कुण्ड्यते पच्यतेस्मिन्कुण्डं कुण्डी च । कं लाति कलयति
वा कलशः ॥ ३१ ॥</c>


;p{0145}
<v>घटः कुटनिपावस्त्री शरावो वर्धमानकः ।
ऋचीकं पिष्टपचनं कंसोस्त्री पानभाजनम् ॥ ३२ ॥</v>
<c>घटते घटः । कुटति कौत्यम्भसा वा कुटः । निपिबन्त्यस्मान्निपः । शीर्यमाणमवति
शरावः । वर्धते मृत्पिण्डाद्वर्ध्यते छिद्यते वा चक्रद्वर्धमानकः । शालाजिरोपि । अर्च्यते पाकोत्कर्षादृचीकं,
ऋजीषमिति तान्त्रिकाः, ऋजिभृजी भर्जने । पिष्टकृतं भक्ष्यं पच्यतेस्मिन् पिष्टपचनम् । काम्यतेस्मात्कंसः ।
चषको मल्लिका पारी च ॥ ३२ ॥</c>


<v>कुतूः कृत्तेः स्नेहपात्रं सैवाल्पा कुतुपः पुमान् ।
सर्वमावपनं भाण्डं पात्रामत्रं च भाजनम् ॥ ३३ ॥</v>
<c>कुत्सितं तन्यते कुतूः । कृतेश्चर्मणः ( स्नेहपात्रम् ) । ह्रस्वा
कुतूः कुतुपः, कुत्वाडुपच् ( सू० ) । आ– उप्यते– आधेयमस्मिन्नावपनम् । भण्ड[ य ]त्याधेयं
भाण्डम् , भडि परिभाषणे । पात्याधेयं पीयतेस्माद्वा पात्रम् । अमत्याधेयमत्रामत्रम् । भज्य-
तेस्मिन्नाधेयं भाजनम् । भाण्डावपने पथगाहुः, यन्मुनिः– उष्ट्रिकादि तु यद्भाण्डं सर्वमावपनं विदुः ॥ ३३ ॥</c>


<v>दर्विः कम्बिः खजाका च स्यात्तन्दू( र्दू )र्दारुहस्तकः ।
अस्त्री शाकं हरितकं शिग्रुरस्य तु नाडिका ॥ ३४ ॥</v>
<c>दृणाति पांक्यं दर्विः । काम्यते कम्बिः । खजति मथ्नाति खजाका । ततं दुनोति खण्डयति तन्दूः, तनोति वा ।
दारुमयो हस्तप्रतिकृतिर्दारुहस्तकः, दर्वीभेदोयम् । श्यति देहं शक्यतेनेन वा भोक्तुं शाकम् । हरितकं नील-
त्वात् । शिनोति शिग्रुः, द्व्यर्थे शिग्रुः शोभाञ्जनं हरितकविशेषश्च ॥ ३४ ॥</c>


<v>कडम्बश्च कलम्बश्च वेषवार उपस्करः ।
तिन्तिडीकं च चुक्रं च वृक्षाम्ब्लमथ वेल्लजम् ॥ ३५ ॥</v>
<c>अस्य शाकस्य नाडी, क्रडति
के लम्बते वा कडम्बः ( कलम्बः ), शाकविशेष इत्येके, प्राकृते दस्य( श्च ) लडात्कदम्ब इत्याहुः । कडंवो वा । वेषं
व्याप्तिं वृणीते वेषवारः । कासमर्दकसुरसादिर्येन मांसान्युपस्क्रियन्तेसावुपस्करः, समवायेच ( सू० ) इति सुट् ।
तद्भेदानाह । तिन्तिडिशैलजं तिन्तिडीकम् । चुक्रं, चुक्क व्यथने । वृक्षस्याम्ब्लमम्ब्लवेतसमाहुः । वेल्ले वेल्लातटे
जायते वेल्लजं, वेल्लाख्यः शाखीत्येके ॥ ३५ ॥</c>


<v>मरीचं कोलकं कृष्णमूषणं धार्मपत्तनम् ।
जीरको जरणोजाजी कणा कृष्णे तु जीरके ॥ ३६ ॥</v>
<c>म्रियते जिह्वानेन मरीचम् । सौक्ष्म्यात्कोलकं, कुड बाल्ये ।
कृष्णं वर्णेन कर्षति तैक्ष्ण्याद्वा । ऊषति रुजति– ऊषणम् । धर्मपत्तने भवं धार्मपत्तनम् । आह च– मरीचं
वलितं श्यामं वेल्लकं( जं ) कृष्णमूषणम् । यवनेष्टं सितवृन्तं कोलकं धार्मपत्तनम् । जीर्यतेनेनान्नं जीरकः ।
जरयतीति जरण इति सभ्याः । अजं स्वाभाविकं मन्दाग्नित्वमजति–अजाजी, स्त्री । कणाः सन्त्यस्याः
कणा, अर्शआदिभ्योच् ( सू० ) । कणा कृष्णा तु पिप्पलीत्येके पेठुः ॥ ३६ ॥</c>


<v>सुषवी कारवी पृथ्वी पृथुः कालोपकुञ्चिका ।
आर्द्रकं शृङ्गवेरं स्यादथ छत्त्रा वितुन्नकम् ॥ ३७ ॥</v>
<c>सुष्ठु सुवति प्रेरयति
दोषान् सुषवी । कारोरियं कारवी । पृथ्वी बृहत्कणा । काला वर्णेन । उपकुञ्चयत्यल्पीकरोति दोषानुप-
कुञ्चिका । आह च– उपकुञ्चिकोपकुञ्ची च कालिका चोपकालिका । सुषवी कुञ्चिका कुञ्ची पृथ्वीका कृष्ण-
जीरके । ( आर्द्रकं ) आर्द्रात्संज्ञायांकन ( सू० ) । शृङ्गोपलक्षितं वरं देहोस्य शृङ्गवेरम् । आह च-
महौषधं शृङ्गवेरं कटुभद्रं तथार्द्रकम् । छत्त्रातपत्रा, छादयति दोषान्वा छत्त्रा । वितुदति मन्दाग्नित्वं
वितुन्नकम् ॥ ३७ ॥</c>


<v>कुस्तुम्बरु च धान्याकमथ शुण्ठी महौषधम् ।
स्त्रीनपुंसकयोर्विश्वं नागरं विश्वभेषजम् ॥ ३८ ॥</v>
<c>कुत्सितं तुम्बति कुस्तुम्बरु, लुबि तुबि अर्दने, पारस्करादित्वात्सुट्‌ ( सू० ) । धान्य-
मकति धान्याकं, अल्लुका धान्यकं च । शुण्ठति शुष्यति शुण्ठी । नागराख्ये देशे भवं नागरम् । विश्वभेष-
जमनेकदोषजित् । विश्वं विश्वा च भीमवत् ॥ ३८ ॥</c>


;p{0146}
<v>आरनालकसौवीरकुल्माषाभिषुतानि तु ।
अवन्तिसोमधान्याम्ब्लकुञ्जलानि च काञ्चि( ञ्जि )के ॥ ३९ ॥</v>
<c>आरनालो भक्तं तज्जमारनालम् । सुवीरेषु प्रायो
भवं सौवीरम् । ( अभिषुतं ) षुञ्‌ अभिषवे, अस्माद्वा पृथक्‌ कुल्माषाख्या नास्ति, चेद् भीमवत् स्यात् ।
कुल्माषैर्यवादिभिरर्धस्विन्नैरभिषूयत परिवास्यते स्म कुल्माषाभिषुतम् । अवन्तिषु सूयते– अवन्तिसोमम् ।
कुञ्जं लाति कुत्सित जलमस्य वा कुञ्जलम् । कञ्ज( ञ्च )यति दीपयत्यग्निं बध्नाति दोषान्वा काञ्चिकं,
काञ्च्या पुरि भवं वा । आह च ( धन्वन्तरिः )– काञ्चिकं काञ्चिकं वीरं कुल्माषाभिषुतं तथा ।
अवन्तिसामं धान्यम्ब्लमारनालं महारसम् । सौवीरकं सुवीराम्ब्लं तथा शुक्तं तुषोदकम् ॥ ३९ ॥</c>


<v>सहस्रवेधि जतुकं बाह्लीकं हिङ्‌गु रामठम् ।
तत्पत्त्री कारवी पृथ्वी बाष्पिका कबरी पृथुः ॥ ४० ॥</v>
<c>सहस्रं
बहु विध्यति सहस्रवेधि । जायते जतुकम् । बाह्लीकरामठ वुदग्दशौ । हिनोति हिङ्गु । अत्युग्रं भूतना-
शनमगूढगन्ध च । तस्य हिङ्‌गोः पत्त्रा, क रोरियं कारवी संस्कर्त्री । बाष्पं स्रवति बाष्पिका । कबर्या-
कृतिः कवरी, कर्वरीति च पाठभेदः ॥ ४० ॥</c>


<v>निशाख्या काञ्चनी पीता हरिद्रा वरवर्णिनी ।
सामुद्रं यत्तु लवणभक्षीवं वशि( सि )रं च तत् ॥ ४१ ॥</v>
<c>निशाख्या रात्रिपर्याया नानार्थे रजनीत्वात् । काञ्चनवर्णा
काञ्चनी । हरि पीतं वर्णं द्राति ( गच्छति ) हरिद्रा । वरो वर्णोस्त्यस्या वरवर्णिनी । आह च– हरिदा
पीतिका पिन्डा र( रं )जनी रजनी[ काञ्चनी ] निशा । गौरीवणवती पीता हरिता वरवर्णिनी । लुनाति
जाड्यं लवणं, नन्द्यादित्वाल्ल्युः ( सू० ), णत्वं च । अक्ष्णोति व्याप्नोति– अक्षीवम् । उश्यते वशिरं, वश कान्तौ
॥ ४१ ॥</c>


<v>सैन्धवोस्त्री शीतशिवं माणिबन्धं च सिन्धुजे ।
रौमके बस्त( सु )कं पाक्यं बिडं च कृतके द्वयम् ॥ ४२ ॥</v>
<c>सिन्धुनद्युवलक्षिते देशे भवं सैन्धवम् । शीतं शिनोति शीतशिवं, उष्णवीर्यत्वात् । मणिबन्ध-
गिरौ भवं माणिबन्धम् । मणिमन्तं( न्थं ) माणिमन्थं वाहुः । आह च– सैन्धव साधु सिन्धुत्थं नादेयी-
( यं ) सिन्धुज शिवं । शुद्ध शीताशवं चान्यन्माणिबन्धं शिलातकम् । रुमायामाकरे भव रामकम् ।
वस्तगन्धि वस्तकं नाम लवणं, रौमके वस्तकं वस्विति माला । पाके साधु पाक्यं पक्तव्यं वा कल्लरा-
ख्यम् । बिलति भिनत्ति मलं बिडम् । कृतकस्य लवणस्य द्वे नामनी पाक्यबिडलवणयोर्भेदेपि कृतकत्वा-
दैक्यम् । त्र्यर्थे पाक्यं बिडलवणं यवक्षारः काचश्चति ॥ ४२ ॥</c>


<v>सौवर्चलेक्षरुचके तिलकं तत्र मेचके ।
मत्स्यण्डी फाणितं खण्डविकारे शर्करा सिता ॥ ४३ ॥</v>
<c>सुवर्चलाकरे भव सौवर्चलं, सुवर्चस्ये-
दमग्निदीपनं लाति वा, वर्च दीप्तौ, अच्‌ । अक्ष्णोति व्याप्नोत्यक्षम् । रोचतेनेन रुचकम् । हृद्यगन्धं च ।
तिलति स्निह्यति तिलकम् । तत्र तस्मिन्मेचके कृष्णे लवणे वर्तते, पूर्वं तु मधु( र )लवणम् । अगन्धं
कृष्णलवणं तिलकमित्येके, यद्वैद्याः– कृष्णे सौवर्चलगुणा लवणे गन्धवर्जित । मदं स्यन्दते मत्स्यण्डी
सामान्यशर्करा, मत्स्यानमति रुजति मत्स्य( त्स्या )ण्डीति वैद्याः, यद्धन्वन्तरिः– शर्करोक्ता तु
मीनाण्डी श्वेता मत्स्यण्डिका सिता । मत्स्यण्डिकाखण्डसिताः क्रमेण गुणवत्तरा इति तु वाह( ग्भ )टः ।
फाण्यते द्रवत्वात्फाणितं खण्डश्वेता । क्षौद्रकं त्विक्षुरसविकारः खण्डवत् । शीर्यत शर्करा । सायते
सिता खण्डशर्कराख्या ॥ ४३ ॥</c>


;p{0147}
<v>कूर्चिका क्षीरविकृतिः स्याद्रसाला तु मार्जिता ।
स्यात्तेमनं तु निष्ठानं त्रिलिङ्गा वासितावधेः ॥ ४४ ॥</v>
<c>कूर्चस्तत्( क्र )मस्तु तदस्त्यस्याः कूर्चिका, कुचति कुचिका कुचीकेत्यके किला-
टिकाख्या । रसमलति रसाला । मार्ज्यते मार्जिता दधिसितामरीचादिकृतं लेह्य, यत्सूदशास्त्रम्– अर्धा-
ढकं सुचिर[ दृढ ]पर्युषितस्य दध्नः खण्डस्य षोडश पलानि शशिप्रभस्य । सर्पिष्पलं मधुपलं मरिचद्वि-
कर्षं शुण्ठ्यः पलार्धमपि वा[ चा ]र्धपलं चतुर्णाम् । श्लक्ष्णे पटे ललनया मृदुपाणिवृष्टा कर्पूरधूलिसुरभी-
कृतभण्डसंस्था । एषा वृकोदरकृता सु[ स ]रसा रसाला या स्वादिता भगवता मधुसूदनेन । तिम्यत्या-
र्द्रीभवत्यन्नमनेन तेमनमुपसंचनं क्नोपनाख्यम् । नितिष्ठत्यन्नमनेन निष्ठानम् । व्यञ्जनं च सूपाद्युपचा-
रात् ॥ ४४ ॥</c>


<v>शूलाकृतं भटित्रं च शूल्यमुख्यं तु पैठरम् ।
प्रणीतमुपसंपन्नं प्रयस्तं स्यात्सुसंस्कृतम् ॥ ४५ ॥</v>
<c>इतः प्रभृति वासितान । वाच्यलिङ्‌गाः । ( शूलाकृतं ) शूलात्पाके ( सू० ) इति डाच् ।
भटत्यनेन भटत्र, भट भृतो । शूले संस्कृतं शूल्यं, शूलोखाद्यत् ( सू० ) । भारुटकं भृष्टं च । संस्कृतं
सर्पिषा दध्ना सार्पिष्कं दाधिकं क्रमात् । उदलावणिकं तत्स्याद्यत्सिद्ध लवणाम्भसा । उखायां स्थाल्यां
संस्कृत– उख्यम् । पिठरे संस्कृतं पैठरं, संस्कृतंभक्षः ( सू० ) इत्यण् । रूपरसादिनिष्पन्नमन्नं, प्रणीयते
स्म प्रणीतम् । परिव्ययपाकादिना प्रयत्ननिष्पन्नं प्रयस्तम् । संस्कृतम् ( सू० ) अनित्ये साधुः ॥ ४५ ॥</c>


<v>स्यात्पिच्छिलं तु विजिलं संमृष्टं शोधितं समे ।
चिक्कणं मसृणं स्निग्धं तुल्ये भावितवासिते ॥ ४६ ॥</v>
<c>( पिच्छिलं )
पिच्छादित्वादिलच् ( लोमादिपामादीति ) । विजते चलति विजिलं, विज्जलमिति वैद्याः । वालमक्षि-
कादिरहितं संमृष्टं, मृजू शुद्धौ । चिगित्यव्यक्तं कणति चिक्कणम् । मस्वति मसृणम् । भाव्यते मिश्राक्रियते स्म
भावितं, भुवोऽवकल्कने ( धा० सू० ) णिच् । वास्यते द्रव्यान्तरेण मेल्यते, धूपपुष्पादिना वाधिवास्यते
वासितं, यन्मुनिः– धूपितं वासितं विदुः ॥ ४६ ॥</c>


<v>आपक्कं पौलिरभ्यूषो लाजाः पुंभूम्नि चाक्षताः ।
पृथुकः स्याच्चिपिटको धाना भृष्टयवे स्त्रियः ॥ ४७ ॥</v>
<c>ईषद्‌भृष्टं कलायादि– आपक्वं खलभर्जिताख्यम् । पु( पो )-
लति वर्धते पौलिः, पुल महत्त्वे । ऊषेरुजार्थादभ्यूषः, उषेर्दाहार्थादभ्योष इत्येके । लज्यन्ते ल जाः,
लज भर्जने । न क्षण्यन्तेक्षताः, चाद्भिन्नक्रमात्तेपि पुंसि बहुत्वे च । अक्षता यवा इति पुराणं तन्मते
पुंबहुत्वार्थो विधिः । आर्द्रं भृष्टं सस्यं तद्विपाकात्पृथूभवति चिपिटीभवति च नीलधान्यं वा भृष्टमुलूखल-
क्षोदाच्चिपिटीभूततण्डुलम् । धीयन्ते धानाः । भृष्टयव इति जात्याख्यायामेकत्वम् । धानाचूर्णं
सक्तवः स्युर्बुस्तिः स्यान्मांसशष्कुली, भूस्तिरिति द्रवि[ मि ]डाः ॥ ४७ ॥</c>


<v>पूपापूपः पिष्टकः स्यात्करम्भो दधिसक्तवः ।
भिस्सा स्त्री भक्तमन्धोन्नमोदनोस्त्री स दीदिविः ॥ ४८ ॥</v>
<c>पुनानि पूपः ।
न पूय[ य्य ]तेऽपूपः पिष्टातकमयो मण्डकाख्यः, पूयी विशरणे, अद्भिरुप्यत इति नैरुक्ताः ।
( पिष्टकः ) पिष्टाच्चसंज्ञायां ( सू० ) कन् । मुनिस्तु– अपूपः पिष्टपूपः स्यात्पूपा भक्ष्याः
प्रकीर्तिताः । केन रभ्यते मील्यते कीर्यते वा करम्भः । दध्युपसिक्ताः सक्तवः ( दधिसक्तवा ) ।
भस्यते भक्ष्यते भिस्सा, भ्यसेः संप्रसारणं वा, ब्राह्मणभिस्सेति भाष्यम् । भज्यते भक्तम् । अनित्यनेना-
न्धः सान्तम् । अद्यतेऽन्नम् । उनत्ति क्लिद्यत्योदनम् । भृशं दीव्यत्यनेन दीदिविः, स इति विशेषणात्पुंसि ॥ ४८ ॥</c>


;p{0148}
<v>भिस्सटा दग्धिका सर्वरसाग्रे मण्डमस्त्रियाम् ।
मासराचामनिस्रावा मण्डे भक्तसमुद्भवे ॥ ४९ ॥</v>
<c>कुत्सिता भिस्सा भिस्सटा, यवौदनभिस्सटा, लक्ष्यानुराधट्टः– यथा स्वर्गग्रामटिका, वधूटिका । सर्वद्रव-
द्रव्याणामग्रं मुख्यं, मण्डयति मण्डः । मस्यति परिणमते मासरः । आचम्यत आचामः । निस्राव्यते
निस्रावः ॥ ४९ ॥</c>


<v>यवागूरुष्णिका श्राणा विलेपी तरला च सा ।
गव्यं त्रिषु गवां सर्वं गोविड् गोमयमस्त्रियाम् ॥ ५० ॥</v>
<c>यूयते पिष्टादिना यवागूः, सृयुवचिभ्यइत्यागूच् ( उ० ) । संज्ञितोष्ण– उष्णिका,
ब्राह्मणकोष्णिकेसंज्ञायाम् ( सू० ) । श्रायते श्राणा, श्रा पाके । विलिम्पति विलेपी । तरला लेह्यत्वाच्च-
पला । म्रङ्‌क्षणाभ्यञ्जने तैलं कृश[ स ]रस्तु तिलौदनः । गोरिदं गवि भवमित्यादिष्वर्थेषु गव्यं क्षीरादि,
सर्वत्रगोरजादिप्रसंगेयत् ( वा० ) । गोर्विष्ठा गोविट्‌ गोमयं च, गोश्चपुरीषे ( सू० ) मयट् ॥ ५० ॥</c>


<v>तत्तु शुष्कं करीषोस्त्री दुग्धं क्षीरं पयः समम् ।
पयस्यमाज्यदध्यादि द्रप्सं दधि घनेतरत् ॥ ५१ ॥</v>
<c>करोत्यग्निं करीषं शुष्कगोमयम् । दुह्यते दुग्धम् । घस्यते( अद्यते ) क्षीरम् , घसेःकिच्च ( उ० ) इतीरन् ,
गमहनजनेति ( सू० ) उपधालोपः, खरिच ( सू० ) इति चर्त्वम् , शासिवसिवसीनांच ( सू० ) षत्वम् ।
पीयते पयते वा रसत्वात्पयः, असुन् । सममिति पयसो नपुंसकत्वार्थम् । पयसो विकारः पयस्यं, गोपय-
सोर्यत् ( सू० ) । आदिशब्दान्नवनीतादि । दृप्यति( अनेन ) द्रप्सम् । घनादन्यदघनमित्यर्थः, यन्माला
द्रप्सं दध्यघनं तथा । एतच्च द्रप्सं शरमिति भागुरिपाठे सरमिति बुध्द्वा मालाकारो भ्रान्तः ।
केचिन्नष्टैस्तु नाशिता इत्ययमपि मालापाठेन विप्रलब्धः, यदाह दुर्गः– बाणद्रप्सौ शराविति । इत्थं तु
समर्थ्यं, तरन्– उपरि प्लवमानं घनं दधि द्रप्सम् ॥ ५१ ॥</c>


<v>घृतमाज्यं हविः सर्पिर्नवनीतं नवोध्दृतम् ।
तत्तु हैयंगवीनं यद् ह्योगोदोहोद्भवं घृतम् ॥ ५२ ॥</v>
<c>जिघर्ति घृतम् । आ– अञ्जनीयमाज्यं, आड्-
पूर्वादञ्जेःसंज्ञायांक्यप्‌ ( वा० ) । हूयते हविः, हविष्यं च । सर्पति सर्पिः, इसन्तौ ।दध्नो मथितान्नवं
तत्कालं नीतमुध्दृतं नवनीतं घृतयोनिः । ह्योगोदोहस्य विकारो हैयङ्गवीनं, हैयङ्गवीनंसंज्ञायां ( सू० )
इति साधुः । कात्यो नवनीतमित्याह ॥ ५२ ॥</c>


<v>दण्डाहतं कालशेयमरिष्टमपि गोरसः ।
तक्रं ह्युदश्विन्मथितं पादाम्ब्वर्धाम्बु निर्जलम् ॥ ५३ ॥</v>
<c>मन्थदण्डेनाहतं दण्डाहतम् । कलश्यां गर्गर्यां भवं
कालशेयम् । न रिष्यति हिनस्ति– अरिष्टं, सर्वरोगजित्त्वात् । तद्विशेष नाह । तञ्चति द्रुतं गच्छति तक्रं
चतुर्भागाम्बु । उदकेन श्वयति– उदश्विदर्धाम्बु । दध्नो मथनमात्रसाध्यं मथितं निर्जलम् । द्विगुणाम्बु
श्वेतरसमर्धोदकमुदश्वितम् । तक्रं त्रिभागभिन्नाम्बु केवलं मथितं स्मृतमिति धन्वन्तरिः ॥ ५३ ॥</c>


<v>मण्डं दधिभवं मस्तु पीयूषोभिवनं पयः ।
अशनाया बुभुक्षा क्षुद् ग्रासस्तु कवलः पुमान् ॥ ५४ ॥</v>
<c>दध्नो
मण्डं द्रवो भागः, मस्यति परिणमते मन्तु । पयिते पीयूषः, नवप्रसूतगवीक्षीरं क्वथितं सत् । अशनेच्छा–
अशनाया, अशनायोदन्येति ( सू० ) साधुः । भोक्तुमिच्छा बुभुक्षा । क्षुत् , क्षुध बुभुक्षायाम् । रोचकोस्त्री
रुचिश्च । ग्रस्यते ग्रासः । के तालुनि वलते कवलः ॥ ५४ ॥</c>


;p{0149}
<v>सपीतिः स्त्री तुल्यपानं सग्धिः स्त्री सहभोजनम् ।
उदन्या तु पिपासा तृट्‌ तर्षो जग्धिस्तु भोजनम् ॥ ५५ ॥</v>
<c>सहपानं सपीतिः । सहादनं सग्धिः, क्तिन् ,
बहुलंछन्दसि ( सू० ) इति घस्लृ , घसिभसोर्हलिच ( सू० ) इत्युपधालोपः, झलोझलि ( सू० ) इति
सलोपः, झषस्तथोर्धोऽधः ( सू० ), झलांजश्झशि ( सू० ) । उदकेच्छा उदन्या, अशनायोदन्येति
( सू० ) साधुः । तर्षणं तृट् तर्षश्च, ञितृष पिपासायाम् । तृष्णा नानार्थे । अदनं जग्धिः अदोज-
ग्धिर्ल्याप्तिकिति ( सू० ) ॥ ५५ ॥</c>


<v>जेमनं लेह आहारो निघसो न्याद इत्यपि ।
सौहित्यं तर्पणं तृप्तिः फेला भुक्तसमुज्झितम् ॥ ५६ ॥</v>
<c>जमेर्जेमनमाहुः, जमनं जवनं वा, यद् दुर्गः– जवनं भोजनं
क्वचित् । न्यदनं निधसः, नौणच ( सू० ) इत्यप् , घञपोश्च ( सू० ) इति घस्लादेशः । णे ( नौणच )
न्यादः । प्रत्यवसानमभ्यवहारश्च । सुहितस्य भावः सौहित्यम् । फलति विशीर्यते फेला, फेलृ चलने-
स्माद्वा ॥ ५६ ॥</c>


<v>कामं प्रकामं पर्याप्तं निकामेष्टं यथेप्सितम् ।
गोपे गोपालगोसंख्यगोधुगाभीरबल्लवाः ॥ ५७ ॥</v>
<c>काम्यते कामम् । पर्याप्तिः पर्याप्तम् । इष्यत इष्टम् । ईप्सितमनतिक्रम्य यथेप्सितम् । प्रायः
क्रियाविशेषणान्येतानि अत एवाव्ययत्वे– एतेषां श्रीभोजो भ्रान्तः, यच्छाश्वतः– कामे निकामे कामा-
ख्या । गाः पाति गोपः । गाः संख्याति गोसंख्यः । गा दोग्धि गोधुक् । आ–अभित ईरयति–आभीरः ।
वल्लयति गा बल्लवः, वल्लिः सौत्रो वा ॥ ५७ ॥</c>


<v>गोमहिष्यादिकं पादबन्धनं द्वौ गवीश्वरौ ।
गोमान्गोमी गोकुलं तु गोधनं स्याद्गवां व्रजे ॥ ५८ ॥</v>
<c>पादे बन्धनमस्य पादबन्धनम् । आदिशब्दात्खरादि ।
यादवं धनमित्येके पेठुः । गावः सन्त्यस्य गोमी, ज्योत्स्नातमिस्रेति ( सु० ) साधुः । व्रजन्त्यस्मिन्व्रजः-
गोसंबन्धी समूहः, गोचरसंचरेति ( सू० ) साधुः । धनं च ॥ ५० ॥</c>


<v>त्रिष्वाशितंगवीनं तद् गावो यत्राशिताः पुरा ।
उक्षा भद्रो वलीवर्द ऋषभो वृषभो वृषः ॥ ५९ ॥</v>
<c>आशिता भोजिता गावो यत्राशितं-
गवीनं, अषडक्षाशितंग्विति ( सू० ) स्वार्थे खः । आसितंगवीनमिति प्राच्यानां भ्रमः यद्व्याख्यन्–
गांवो यत्रोषिताः पुरेति । उक्षति– उक्षा । भन्दते भद्रः । वलीन्वृदते वलीवर्दः । ऋषति गच्छति
ऋषभः ॥ ५९ ॥</c>


<v>अनड्वान्सौरभयो गौरुक्ष्णां संहतिरौक्षकम् ।
गव्या गोत्रा गवां वत्सधेन्वोर्वात्सकधैनुके ॥ ६० ॥</v>
<c>अनोवहत्यनड्वान् , अनसिवहेःक्विबनसोडश्च ( उ० ) । सुरभेरपत्यं सौरभेयः ।
गच्छति गौः । अवान्तरभेदोस्य न विवक्षितः । शक्करशाक्करौ वाढवेयः शाङ्‌करश्च । ( औक्षकं ) गोत्रोक्षोष्ट्रेति
( सू० ) वुञ्‌ । संहतिरित्येव । ( गव्या, गोत्रा ) खलगोरथादिति ( सू० ) यः, इनित्रकट्यवश्चेति ( सू० ) त्रः ।
वत्सानां समहो वात्सकं, गोत्रोक्षोष्ट्रेति ( सू० ) वुञ्‌ । धेनूवां सेनूहो धैनुकम् , अचितहस्तिधेनोष्ठक्‌
( सू० ) ॥ ६० ॥</c>


<v>वृषो( उक्षा )महान्महोक्षः स्याद् वृद्धोक्षस्तु जरढ्गवः ।
उत्पन्न उक्षा जातोक्षः सद्योजातस्तु तर्णकः ॥ ६१ ॥</v>
<c>महांश्चासावुक्षा च महोक्षः, अचतुरविचतुरेति ( सू० ) साधुः । एवं वृद्वोक्षजातोक्षौ । माला
च– महोक्षः स्यादुक्षतरे स्कान्धिकः स्कन्धवाहकः । षोडन्‌षड्दशनो वत्सः कूटो भग्नविषाणकः । जरंश्चासौ
गौश्च जरद्गवः, गोरतद्धितलुकि ( सू० ) इति टच् । तृणोत्यत्ति केवलं तर्णकः ॥ ६१ ॥</c>


;p{0150}
<v>शकृत्करिस्तु वत्सः स्याद्दम्यवत्सतरौ समौ ।
आर्षभ्यः षण्ढतायोग्यः षण्डो गोपतिरिट्‌चरः ॥ ६२ ॥</v>
<c>शकृत्करोति
शकृत्करिः, स्तम्बशकृतोरिन्‌ ( सू० ), व्रीहिवत्सयोरुपसंख्यानात् ( वा० ) । वसति वत्सः । दमार्हो
दम्यः । वत्सत्वं तनुत्वमस्य वत्सतरः, वत्सोक्षाश्वर्षभेभ्यश्च ( सू० ) इति ष्टरच्‌ , तनुत्वं द्वितीयवयः-
प्राप्तिः । ( आर्षभ्यः ) अण्डकर्षणोचितः, षण्डतेत्येके, अत एव ऋषभस्य प्रतिकृतिरार्षभ्यः, ऋषभोपान-
होर्ञ्यः ( सू० ) । सन्यत उत्सृज्यते षण्डः । एषणमिट्‌ , इषा चरति– इट्चरः स्वेच्छ चारी, इत्वर
इत्येके पेठुः ॥ ६२ ॥</c>


<v>स्कन्धप्रदेशस्तु वहः सास्ना तु गलकम्बलः ।
स्यान्नस्तितस्तु नस्योतः प( प्र )ष्ठवाड् युगपार्श्वगः ॥ ६३ ॥</v>
<c>वहत्यनेनेति वहः, गोचरसंचरेति ( सू० ) साधुः । सस्ति स्वपितीव व्याप्रियमा-
णत्वात् सीयते वा सास्ना, षस स्वप्ने, षोन्तकर्मणि । नासाया नस्तः, नस्तासिकायायतःक्षुद्रेष्विति
( वा० ) नस्‌ । नस्तः क्रियते स्म नस्तितः, प्रातिपदिकाद्धात्वर्थ इति ( ग० ) णिजन्त न्निष्ठा, नासायां
कृतच्छिद्रो गौरित्यर्थः । नासिकायां भवे नस्ये नासाकृते रन्ध्रे रज्ज्वादिना– उत उत्तम्भितो नस्योतः ।
पञ्चमं षष्ठं वा वर्षं वहति पष्ठवाड् युवा गौः, वहश्च ( सू० ) इति ण्विः । युगम्य स्कन्धकाष्ठस्य पार्श्वं
गच्छति युगपार्श्वगो हलवोढेत्यर्थः । दमनाय योजित इत्येवं लक्षणविचक्षणेनापि ग्रन्थकृता वहंलिहाद्या
नोक्ताः ॥ ६३ ॥</c>


<v>युगादीनां तु वोढारो युग्यप्रासङ्ग्यशाकटाः ।
खनन्ति तेन तद्वाढास्येद हालिकसैरिकौ ॥ ६४ ॥</v>
<c>( युग्य इ० ) युगं प्रासङ्‌गं शकटं च वहति, तद्वहतिरथयुगप्रासङ्गं–( सू० ) इति
यत् , शकटादण्‌ ( सू० ) । ( हालिक इ० ) हलेन खनति, तेनदीव्यतिखनतीति ( सू० ) ठक् । हलं व-
हति हलस्येदं वेति, हलसीराट्‌ठक्‌ ( सू० ) ॥ ६४ ॥</c>


<v>धूर्वह धुर्यधौरेयधुरीणाः सधुरंधराः ।
उभावेकधुरीणैकधुरावेकधुरावहे ॥ ६५ ॥</v>
<c>( धुर्य इ० ) धुरं वहति धुरोयड्ढकौ ( सू० ), खःसर्वधुरा-
दिति ( सू० ) योगविभागात्खः । धुरं धारयति धुरंधरः, कयचित्संज्ञात्वात्खव्‌ ( संज्ञायांभृतृवृजीति ), धूर्धरोन्य-
था स्यात् । ( एकधुरीण इ० ) एकधुराल्लुक्च ( सू० ) इति खो लुक्‌च, लुक्पक्षे, ऋक्पूरब्धूरिति ( सू० )
अः समासान्तः ॥ ६५ ॥</c>


<v>स तु सर्वधुरीणो यो भवेत्सर्वधुरावहः ।
माहेयी सौरभेयी गौरुस्रा माता च शृङ्‌गिणी ॥ ६६ ॥</v>
<c>( सर्वधुरीणः ) खःसर्वधुरात् ( सू० ) । मह्यते पूज्यते महा, तस्या अपत्यं
माहेयी । वसति क्षीरमस्यामुस्रा । शृङ्‌गिण्यादयः सामान्यान्यपि विशेषे वर्तन्ते ॥ ६६ ॥</c>


<v>अर्जुन्यघ्न्या रोहिणी स्यादुत्तमा गोषु नैचिकी ।
वर्णादिभेदात्संज्ञाः स्युः शबलीधवलादयः ॥ ६७ ॥</v>
<c>अर्जुनीति
शुक्लगवी । न हन्त्यघ्न्या, अघ्न्यादयश्च ( उ० ) इति साधुः । रोहिणी शबला । अनडवाही गौरनडुही,
प्रशस्ता गोमतल्लिका । सुरभिर्नानार्थे । नीचैश्चरति नैचिकी, ठक्‌, अव्ययानांभमात्रेटिलोपोवक्तव्यः ( वा० ) ।
इतो गवाधिकारः प्रागुष्ट्रात् । शबलीति, अन्यतोङीष्‌ ( सू० ) । धवला, अन्तोदात्तइत्यनुदात्तत्वाभावाद्
ङीष्‌ नास्ति । आद्यादिशब्दाच्चण्डामुण्डाद्याः, द्वितीयान्कृष्णाकपिलाद्यः ॥ ६७ ॥</c>


<v>द्विहायनी द्विवर्षा गौरेकाब्दा त्वेकहायनी ।
चतुरब्दा चतुर्हायण्येवं त्र्यब्दा त्रिहायणी ॥ ६८ ॥</v>
<c>द्वौ हायनौ वयः-
प्रमाणमस्यां इत्यार्हीयस्य ठ्ञ– अध्यर्वपूर्वे य दिना ( सू० ) लुक्, दामहायनान्ताच्च ( सू० ) इत्यत्र
हायनांद् वयसि पथमे ( सू० ) इति ङीष्‌ । द्वे वर्षे प्रमाणपत्या द्विवर्षा ( गौः ), वर्षाल्लुक्च ( सू० ),
चितवतिनित्यम् ( सू० ), अपरिमाणविस्ताचितेति ( सू० ) ङीष्‌– नास्ति, कालसंख्या च न परिमाण-
मिति । त्रिचतुर्भ्यांहायनम्यणत्वंवाच्यं ( वा० ) वयति ॥ ६८ ॥</c>


;p{0151}
<v>वशा बन्ध्यावतोका तु स्रवद्गर्भाथ सन्धिनी ।
आक्रान्ता वृषभेणाथ वेहद्गर्भोपघातिनी ॥ ६९ ॥</v>
<c>वटि कामयते परं वशा । बध्नति
प्रसूतिं बन्ध्या बन्धनीया वा । अवस्रुतं तोकमपत्यमस्या अवतोका, अप( व )स्रवन्ती च, मृतवत्सास्रवद्गर्भेति
माला । संधानं संधा गर्भंग्रहणमस्त्यस्याः संधिनी, अदुग्धा दोहकाले तु संधिनीति कात्यः, संधिन्य-
कालदुग्धा गौर्वृषाक्रान्ता च संधिनीति शाश्वतः । विहन्ति गर्भं वेहत् , वेहृ प्रयत्नेस्म द्वा, वेहृद्वृषोपय-
तेति भागुरिः ॥ ६९ ॥</c>


<v>काल्योपसर्या प्रजने प्रष्ठौही बालगर्भिणी ।
स्यादचण्डी तु सुकरा बहुसूतिः परेष्टुका ॥ ७० ॥</v>
<c>प्रजने गर्भग्रहणं ( काल्या )प्राप्तकाला, वृषेणोपसरणीयोपसर्या, उपसर्याकाल्या-
प्रजने ( सू० ) इति साधुः । प्रष्ठं वहति प्रष्ठौही, वहश्च ( सू० ) इति ण्विः, वाहइति ( सू० ) ङीष्‌ ,
वाहऊठ्‌ ( सू० ), एत्येधत्यूठ्सु ( सू० ) इति वृद्धिः । प्रष्ठौही गर्भिणीति सर्वे, असिक्नी बालगर्भिणीति
भागुरिः, पलिक्नी बालगर्भिणीति माला । अचण्डा– अकोपनेत्यर्थः, वाह्वादित्वात् ( सू० ) वा
ङीष्‌ । सुखेन क्रियते सुकरा, सुशक्वरीत्यागमः । परमिच्छति परेष्टुका । सकृत्प्रसूता गृष्टिः ॥ ७० ॥</c>


<v>चिरसूता बष्कयिणी धेनुः स्यान्नवसूतिका ।
सुव्रता सुखसंदोह्या पीनोध्नी पीवरस्तनी ॥ ७१ ॥</v>
<c>बष्कतेतिक्रामति बष्कयश्चिरकालः, औणादिकत्वात् ( अयन् ), सोस्त्यस्याः ( बष्कयिणी ), बष्कयणीति
सभ्याः । धयत्येनां धेनुः । ( सुव्रता ) सुशीलेत्यर्थः । पीनमूधोस्याः पीनोध्नी, ऊधसोनङ् ( सू० ),
बहुव्रीहेरूधसोङीष्‌ ( सू० ) । पीवरस्तनी, स्वाङ्गाच्चोपसर्जनादिति ( सू० ) ङीष्‌ ॥ ७१ ॥</c>


<v>द्रोणक्षीरा द्रोणदुघा धेनुष्या बन्धके स्थिता ।
समांसमीना सा यैव प्रतिवर्षं प्रसूयते ॥ ७२ ॥</v>
<c>द्रोणं दोग्धि
द्रोणदुघा, दुहःकब्घश्च ( सू० ) । धेनुष्या ) संज्ञायांधेनुष्येति ( सू० ) साधुः, आ ऋणशुद्धेर्या बन्धके
स्थापिता पीतदुग्धाख्या । ( समांसमीना ) समांसमांविजायते ( सू० ) इति खः ॥ ७२ ॥</c>


<v>ऊधस्तु क्लीबमापीनं समौ शिवककीलकौ ।
न पुंसि दाम संदानं पशुरज्जुस्तु दामनी ॥ ७३ ॥</v>
<c>उनत्त्यूधः ।
आप्यायत आपीनं, प्यायःपी ( सू० ), सोपसर्गान्न ( वा० ), आङ्‌य( आङ्पूर्वस्या )न्धूधसोर्वक्तव्यात्
( वा० ), ओदित्वात् ( ओदितश्चंति ) निष्ठानत्वम् । हम्भा( म्बा )रावो गवां ध्वनिः । शिवात्कन् ,
शिनोति वा शिवकः । कील्यते बध्यतेस्मिन्कीलकः । दीयते रक्ष्यतेनेनेति संदानं बन्धनरज्जुः । ( दामनी )
नित्यंसंज्ञाछन्दसोः ( सू० ) इति ङीष्‌ ॥ ७३ ॥</c>


<v>वैशाखमन्थमन्थानमन्थानो मन्थदण्डके ।
कुट( ठ )रो दण्डविष्कम्भो मन्थनी गर्गरी समे ॥ ७४ ॥</v>
<c>विशाखासु जातो वैशाखः, विशाखाषाढादण्मन्थदण्डयोः
( सू० ), विशाखस्यायं वा । मथ्यतेनेन मन्थः, पुंसिसंज्ञायांघःप्रायेण ( सू० ) । मथ्नाति मन्थानः,
शानच् । ( मन्थाः ) मथिन्– शब्दस्य– इतोत्सर्वनामस्थाने ( सू० ), थोन्थः ( सू० ) । मन्थानार्थो
दण्डो मन्थनदण्डः । खजकः क्षुब्धोपि । कुटति कुटरः, कुटको वा दण्डकटके वर्तते । दण्डं विष्क-
भ्नाति दण्डविष्कम्भः, यस्मिन्बध्द्वा दण्ड आकृष्यते । मञ्जीरोपि, दण्डकरोटकमित्येके । मथ्य-
तेस्यां मन्थनी । गिरति दधिगर्गरी । कलशिश्च ॥ ७४ ॥</c>


;p{0152}
<v>उष्ट्रे क्रमेलकमयमहाङ्गाः करभः शिशुः ।
करभाः स्युः शृङ्‌खलका दारवैः पादबन्धनैः ॥ ७५ ॥</v>
<c>उष्यते दह्यते मरौ– उष्ट्रः ।
क्रमानेलयति क्रमेलकः । मीनात्यहीन्मयः, मयते गच्छति वा, मर्यत इत्येके । दासेरको दीर्घ-
जङ्घो ग्रीवी रवणधूम्रकौ । कं शिरो रभत उत्तम्भयति करभो बालोष्ट्रः । ( शृङ्खलकः ) शृङ्ख-
लमस्यबन्धनंकरभइति ( सू० ) कन् । विकारे नित्यंवृद्धशरादिभ्यः ( सू० ) इति मयटा दारुमयैरिति
भवितुं युक्तम् ॥ ७५ ॥</c>


<v>अजा छागी शुभ( स्तभ )छागवस्तच्छगलका अजे ।
मेढ्रोरभ्रोरणोर्णायुमेषवृष्णय एडके ॥ ७६ ॥</v>
<c>अजति गच्छति व्यायामशीलत्वादजा, अजाद्यतष्टाप् ( सू० ) । छयति रोगं
छागी, जातेरस्त्रीविषयादयोपधात् ( सू० ) इति ङीष्‌ । स्त्रीविषयप्रत्ययार्थं पृथक्पाठः । शोभते शुभः,
शु( तु )भो निघण्टुषु । वस्ते वस्तः । छयति रोगांश्छागः, छनलश्च । छणोपि । मेहति मेढ्रः । उरु
भ्राम्यति– उरभ्रः, उच्चै रभते वा, उः स्वरप्रतिरूपको निपातः । एवमुच्चै रणोस्येत्युरणः, उरण्यति देवताः
प्रीणातीति श्रीभोजः कण्ड्वादिपाठात् । ऊर्णास्त्यस्योर्णायुः, ऊर्णाय युस् । ( सू० ) । मेषति वाशते मेषः,
पचाद्यच् ( नन्दिग्रहीति ) । वर्षति वृष्णिः । आ– ईड्यन्ते देवा अनेन–एडकः । हुडुश्च । अविर्नानार्थे
॥ ७६ ॥</c>


<v>उष्ट्रोरभ्राजवृन्दे स्यादौष्ट्रकौरभ्रकाजकम्ं ।
चक्रीवन्तस्तु बालेया रासभा गर्धभाः खराः ॥ ७७ ॥</v>
<c>( औष्ट्रकं, इ० ) गोत्रोक्षोष्ट्रोरभ्रेतिवुञ्‌ ( सू० ) । चक्रमस्त्यस्य तैलिकादिचक्रभ्रमणाच्च,
आसन्दीवदष्ठीवच्चक्रीवदिति ( सू० ) साधुः । चक्रवालस्तु बालेय इति माला । बालेभ्यो हितो
वालेयः, वाले व[ च ]लने भवो वा । रासते रासभः, रासृ शब्दे । गर्दति गर्दभः, गर्द शब्दे । खं शब्दं
राति खरः, खमस्त्यस्य वा, ( रप्रकरणे ) खमुखकुञ्जेभ्योरः ( वा० ) । कूरोपि, शङ्कुकर्णोपि । षड्-
द्वित्वयोः पशुभ्यः षड्गवमथ गोयुगं च परं, यथा मेषषड्गवं गोगोयुःम् , पशुनामभ्योद्वित्वेगोयुगच्
( वा० ), षट्‌त्वेषड्गवच् ( वा० ) । अविसोढमविमरीसं तथाविदूसं पयो मेष्याः, अवेर्दुग्धे-
सोढदूसमरीसचोवक्तव्याः ( वा० ) ॥ ७७ ॥</c>


<v>वैदेहकः सार्थवाहो नैगमो वाणिजो वणिक्‌ ।
पण्याजीवो ह्यापणिकः क्रयविक्रयिकश्च सः ॥ ७८ ॥</v>
<c>विदेहे– उपचये भवो वैदेहकः । सार्थान्सधनान्सरतो वा
पान्थान्वहति सार्थवाहः । निगमे– आपणे भवो नैगमः । पणते वणिक् । वणिगेव वाणिजः, प्रज्ञादित्वा-
त्स्वार्थेऽण् ( सू० ) । आपणः प्रयोजनमस्त्यस्यापणिकः । क्रयविक्रयाभ्यां जीवति क्रयविक्रयिकः, वस्नक्र-
यविक्रयाट्ठन् ( सू० ) इति संघातविगृहीताट्ठन् ॥ ७८ ॥</c>


<v>विक्रेता स्याद्विक्रयिकः क्रायकः क्रयिकः समौ ।
वाणिज्यं तु वणिज्या स्यान्मूल्यं वस्नोप्यवक्रयः ॥ ७९ ॥</v>
<c>विक्रीणीते भाण्डेन मूल्यं गृह्णाति विक्रेता ।
क्रीणाति मूल्येन भाण्डं कायकः । क्रयेण जीवति क्रयिकः । वणिजो भावो वाणिज्यं, ब्राह्मणादित्वात्ष्यञ्
( गुणवचनंब्राह्मणादिभ्यः कर्मणिच ) । ( वणिज्या ) दूतवणिग्भ्यांचेतिवक्तव्याद्यच्च ( वा० ) । मूले-
नानाम्यं मूल्यं, नौवयोधर्मेति ( सू० ) यत् । वसत्यस्मिन्पण्यं वस्नः । अवक्रीयतेनेनावक्रयः ॥ ७९ ॥</c>


<v>नीवी परिपणो मूलधनं लाभोधिकं फलम् ।
परिदानं परीवर्तो नैमेयनिमयावपि ॥ ८० ॥</v>
<c>नीवीव परहस्तेर्प्यमाणत्वात् । परिपण्यते वृद्धर्थं प्रयुज्यते परिपणः । मूलं लाभकारणम् । मूलधनादधिकं
निष्पन्नं स लाभः फलं च । कलान्तरादि । परिवर्ताद्दानं परिदानम् । निमेये परिवर्तनीये भवो नैमेयः ।
निमानं निमयः, मेङ् प्रणिदाने ॥ ८० ॥</c>


;p{0153}
<v>पुमानुपनिधिर्न्यासः प्रतिदानं तदर्पणम् ।
क्रये प्रसारितं क्रय्यं क्रेयं क्रेतव्यमात्रके ॥ ८१ ॥</v>
<c>उपसृत्य समीप निधीयते गुप्तं स्थाप्यते– उपनिधिः, उप
समीपे निधेर्वा । न्यस्यते निक्षिप्यते न्यासः । निक्षेपोपि । स्मार्ते( याज्ञव० )त्वेषां भेदोस्ति– वासनस्थ-
मनाख्याय हस्तेन्यस्य यदर्पितम् । द्रव्यमुपनिधिर्न्यासः प्रकाश्य स्थापितं तु यत् । निक्षेपः शिल्पिहस्ते
तु भाण्डं संस्कर्तुमर्पितम् । तस्य न्यासस्य निक्षेप्त्रे प्रतीपं दानं प्रतिदानं, परिदानमित्येके । प्रत्यक्षादानं
स्वीकारोवक्रयः [ वक्तव्यः ] क्लृप्तकं च तत् । क्रयनिमित्तमापणे न्यस्तं ( क्रय्यं ), क्रय्यस्तदर्थ इति ( सू० )
साधुः । ( क्रेयं ) यथा क्रेयो गौर्वर्तते न च क्रय्योस्ति ॥ ८१ ॥</c>


<v>विक्रेयं पणितव्यं च पण्यं क्रय्यादयस्त्रिषु ।
क्लीबे सत्यापनं सत्यंकारः सत्याकृतिः स्त्रियाम् ॥ ८२ ॥</v>
<c>( पण्यं ) अवद्यपण्यवर्येति ( सू० )
साधुः । ( त्रिषु ) वाच्यलिङ्गा इत्यर्थः । अवश्यं मयैतद्विक्रयेमिति सत्यस्य करणं सत्यापनं, सत्यापपा-
शरूपेति ( सू० ) णिच् , अर्थवेदसत्यानामापुक् ( वक्तव्यः ) ( वा० ) । ( सत्यंकारः ) कारेसत्यागद-
स्येति ( सू० ) मुम् । ( सत्याकृतिः ) सत्यादशपथ इति ( सू० ) डाच् ॥ ८२ ॥</c>


<v>विपणो विक्रयः संख्याः संख्येये ह्यादश त्रिषु ।
विंशत्याद्याः सदैकत्वे सर्वाः संख्येयसंख्ययोः ॥ ८३ ॥</v>
<c>विपणनं विपणः,
चुराद्यदन्तादच् ( नन्दिग्रहीति ), अन्यतो विपाणः स्यात् । एकाद्या दशान्ताः संख्याः संख्येयेषु वर्तमानास्त्रिलि-
ङ्‌गाः, एका शाटी, एकः पटः, एकं कुण्डं, दश स्त्रियः, दश पटाः, दश कुण्डानि । आदशेत्यष्टादशान्ताः ।
विंशत्याद्याः सर्वा एव संख्याः संख्येये संख्यायां च नित्यमेकवचनान्ता एव वर्तन्ते, यद् भाष्यम्-
आदशभ्यः संख्या संख्येये वर्तते, ऊर्ध्वं संख्याने संख्येये च, विंशतिः पटाः, विंशतिः पटानां, शतं गावः,
शतं गवाम् । [ अत्र विंशतिशब्देनैकान्नविंशतिशब्दोपि ज्ञेयः ] ॥ ८३ ॥</c>


<v>संख्यार्थे द्विबहुत्वे स्तस्तासु चानवतेः स्त्रियः ।
पङ्क्तेः शतसहस्रादि क्रमाद्दशगुणोत्तरम् ॥ ८४ ॥</v>
<c>संख्यामात्रार्थे वर्तमानाया विंश-
त्यादेः संख्याया द्विवचनबहुवचने अपि स्तः [ भवतः ] एकशेषात् , द्वे विंशती, तिस्रो विंशतयः, गवां
विंशती, गवां विंशतयः । विंशत्याद्या नवत्यन्ताः स्त्रीलिङ्गाः । द्वौ( द्वे ) पञ्चतौ पङ्क्तिर्दशाख्या, पङ्क्ति-
विंशतित्रिंशदिति ( सू० ) साधुः । दश पङ्क्तयः शतम् । दश शतानि सहस्रम्‌ । दश सहस्राण्ययुतम् ।
इत्थं परार्धान्तान्यष्टादश गणितस्थानानि, यदाहुः– एकदशशतसहस्राण्ययुतं प्रयुताख्यलक्षमथ नियुतम् ।
अर्बुदकोटिन्यर्बुदपद्मं खर्वं निखर्वमिति दशभिः । गुणनान्महाब्जशङ्कू समुद्रमध्यान्तमथ परार्वं च ।
स्वहतं परार्धममितं तत्स्वहतं पूर्यते संख्येति । प्रयुतसंज्ञं लक्षमर्बुदसंज्ञा कोटिरित्यर्थः ॥ ८४ ॥</c>


<v>पौ( यौ )तवं द्रुवयं पाय्यमिति मानार्थकं त्रयम् ।
मानं तुलाङ्गुलिप्रस्थैर्गुञ्जाः पञ्चाद्यमाषकः ॥ ८५ ॥</v>
<c>पुनाति
पोतुः– मानभाण्डशोधकः पौतवाध्यक्षः, तस्येदं पौतवम् । द्रोर्विकारो द्रुवयं, द्रोश्च ( सू० ), मानेवयः
( सू० ) । माति पाय्यं, पाय्यसान्नाय्येति ( सू० ) साधुः । मीयतेनेनेति मानम् । पौतवं तुलादि,
दुवयं प्रस्थादि, पाय्यं हस्तादीति गौडो भ्रान्तः । मितिर्मानं मीयतेनेन च । तत्र तुलाद्युन्मानं, अङ्गु-
स्यादि प्रमाणं, प्रस्थादि परिमाणं, यदाहुः– उर्ध्वं मानं किलोन्मानं परिमाणं तु सर्वतः । आयामस्तु
प्रमाणं स्यात्संख्या भिन्ना तु सर्वतः । गुञ्जा रक्तिकाः । आद्यो मुख्यः । धान्यकणा दश माषकः । तमा
द्वे कृष्णले रूप्यमाष इत्यपि दर्शनात् । अस्मिन्काले– अद्य– इत्येके, यदाहुः– माषकं सप्त कृष्णलाः
॥ ८५ ॥</c>


;p{0154}
<v>ते षोडशाक्षः कर्षोस्त्री पलं कर्षचतुष्टयम् ।
सुवर्णविस्तौ हेम्नोक्षे कुरुविस्तस्तु तत्पले ॥ ८६ ॥</v>
<c>अक्षणोत्यक्षः । कर्षति कर्षः । ( पलं ) पल रक्षायाम् । सुवर्णमस्त्यस्य सुवर्णः, अर्सआदित्वा-
दच्‌ ( सू० ) । विस्यते विस्तः, विस उत्सर्गे । अक्षे षोडशमाषके माने द्वौ वर्तेते, यत्स्मृतिः– पञ्च-
कृष्णलको माषस्ते सुवर्णस्तु षोडश । कुरुदेशे प्रसिद्धो विस्तो हेमपलम् , यन्माला– पलेन हि सुवर्णस्य
कुरुविस्तः ॥ ८६ ॥</c>


<v>तुला स्त्रियां पलशतं भारः स्याद्विंशतिस्तुलाः ।
आचितो दश भाराः स्युः शाकटो भार आचितः ॥ ८७ ॥</v>
<c>तोल्यते तुला, चिन्तिपूजीति ( सू० ) चकारादङ्, डित्त्करणसामर्थ्याद् गुणाभावः ।
भ्रियते भारः, पुसा हि द्वे पलसहस्रे वोढुं शक्येते । आचीयत आचितः स च शकटेन वोढुं शक्यः ।
अन्ये तु विंशतिः पलसहस्राण्याचितमाहुः । शाकटभारस्तुनोतिरिक्तो वाप्याचित एव । अत एव शाक-
टाख्योप्याचित इति पुनराचितशब्देन द्योत्यते ॥ ८७ ॥</c>


<v>कार्षापणः कार्षिकः स्यात्कार्षिके ताम्रिके पणः ।
अस्त्रियामाढकद्रोणौ खारी वाहो निकुञ्चकः ॥ ८८ ॥</v>
<c>कर्षसंबन्धिना पण्यते व्यवह्रियतेनेन रूप्यरूप-
केण कार्षापणः । कर्षः प्रमाणमस्य कार्षिकः । ताम्रमयं कर्षप्रमाणं तु रूप्यं पणः । तन्मूल्यं चोपचाराद-
शीतिः श्वेतकाः । पृथगित्येषामपर्यायत्वम् । परिमाणविशेषा एते, यदाहुः– पलं प्रकुञ्चकं मुष्टिः कुडव-
स्तच्चतुष्टयम् । चत्वारः कुडवाः प्रस्थश्चतुःप्रस्थमथाढकम् । अष्टाढको भवेद् द्रोणो द्विद्रोणः शूर्प उच्यते ।
सार्धशूर्पो भवेत्खारी द्विशूर्पा गोण्युदाहृता । तामेव भारं जानीयाद्वाहो भारचतुष्टयम् । शुष्कमेये त्विदं
मानं द्विगुणं तद् द्रवेषु तु । तत्र देशभेदात्संख्यान्यथात्वं, तथा क्वचिच्चतुराढको भवेद् द्रोणः, षोडश-
द्रोणा खारी, विंशतिद्रोणः कुम्भः, दशकुम्भो वाहः ॥ ८८ ॥</c>


<v>कुडवः प्रस्थ इत्याद्याः परिमाणार्थकाः पृथक् ।
अंशस्तुरीयः पादः स्यादंशभागौ च वण्टकः ॥ ८९ ॥</v>
<c>रूपकादेश्चतुर्थोंशः पादः, पदरुजेति
( सू० ) कर्तरि घञ् । अंश्यतेंशः । भज्यते भागः । वण्ट्यते विभज्यते वण्टः ॥ ८९ ॥</c>


<v>द्रव्यं वित्तं स्वापतेयं रिक्थमृक्थं धनं वसु ।
हिरण्यं द्रविणं द्युम्नमर्थरैविभवा अपि ॥ ९० ॥</v>
<c>( द्रव्यं )
द्रव्यंचभव्य इति ( सू० ) साधुः । विन्द( द्य )ते तद्वित्तं, वित्तोभोगप्रत्यययोरिति ( सू० ) साधुः । स्वपतौ
साधु स्वापतेयं, पथ्यतिथिवसतिस्वपतेर्ढञ्‌ ( सू० ) । ऋच्यते स्तूयते ऋक्थम् । रिच वियोजनेस्माद्वा-
( द् ), रिच्यते विभज्यते रिक्थम् । दधन्ति धनम् । वस्ते छादयति वसु , वसतीश्वरगृहे वा वसु ।
ह्रियते हिरण्यम् । द्रवति द्रविणम् । द्यूयते द्युम्नं, द्यु अभिगमने । अर्थ्यतेर्थः । रात्येनं राः, स्त्रीत्येके ।
विभवति विभवः ॥ ९० ॥</c>


<v>स्यात्कोश( ष )श्च हिरण्यं च हेमरूप्ये कृताकृते ।
ताभ्यां यदन्यत्तत्कुप्यं रूप्यं तद् द्वयमाहतम् ॥ ९१ ॥</v>
<c>कूयते शब्द्यते कोशः, कुष्यत आकृष्यत आयस्थानेभ्यः कोष इत्येके ।
हेम कृताकृतं घटिताघटितं, रूप्यं चैवम् । हेमरूप्याभ्यामन्यत्तैजसं कुप्यं, राजसूयसूर्यमृषोद्यरुच्यकुप्येति
( सू० ) साधुः । आहन्यत आहतम् । रूप्यं, रूपादाहतप्रशंसयोर्यप् ( सू० ) । तद् द्वयं कुप्याकुप्यम्
॥ ९१ ॥</c>


;p{0155}
<v>गारुत्मतं मरकतमश्मगर्भो हरिन्मणिः ।
शोणरत्नं लोहितकः पद्मरागोथ मौक्तिकम् ॥ ९२ ॥</v>
<c>गरुत्मत इदं जातं विषं हन्तुं गारुत्मतम् । मरकं तरन्त्यनेन मरकतम् । अश्मगर्भोश्मयोनिः ।
हरिन्नीलवर्णो मणिः । शोणं च तद्रत्नं च । लोहित एव लोहितकः, लोहितान्मणौ ( सू० ) इति कन् ।
मुच्यते शुक्तिभिर्मुक्ता । ( मौक्तिकं ) विनयादित्वात् ( सू० ) स्वार्थे ठक् ॥ ९२ ॥</c>


<v>मुक्ताथ विद्रुमः पुंसि प्रवालं पुंनपुंसकम् ।
रत्नं मणिर्द्वयोरश्मजातौ मुक्तादिकेपि च ॥ ९३ ॥</v>
<c>विशिष्टो द्रुमो विद्रुमः,
विद्रवत्यब्धौ वा । प्रवलते प्ल( प्र )वते वा– अब्धेरूर्ध्वं प्रवालम् । सूर्यकान्तस्त्वग्निमणिर्वैडू( दू )र्यं बाल-
वायजम् । रमन्तेस्मिन् रत्नम् । मण्यते शब्द्यते मणिः पुंस्त्रीलिङ्गः । अश्मजातीयं मरकतेन्द्रनीलादि ।
आदिशब्दाद्विद्रुमादि, वज्रपद्मरागादि वा पानीयभाण्डत्वात् ॥ ९३ ॥</c>


<v>स्वर्णं सुवर्णं कनकं हिरण्यं हेम हाटकम् ।
तपनीयं शातकौम्भं गाङ्गेयं भर्म कर्वुरम् ॥ ९४ ॥</v>
<c>शोभनो वर्णोस्य स्वर्णं, समासे
वर्णस्य वा वलोपमाहुः– यथा पञ्चार्णो मन्त्रः । कनति कनकं, कनी दीप्तिकान्तिगतिषु । हिनोति हेम ।
हटति हाटकं, हट दीप्तौ । तपति तपनीयम् । शतकुम्भे गिरौ भवं शातकौम्भं, अनुशतिकादित्वात्
( सू० ) उभयपदवृद्धिः, शातकुम्भमित्येके । गङ्गाया अपत्यं गाङ्गेयम् । भ्रियते धार्यते भर्म । कर्वति
लोकमध्ये दृप्यति कर्वुरं, नानारूपं वा ॥ ९४ ॥</c>


<v>चामीकरं जातरूपं महारजतकाञ्चने ।
रुक्मं कार्तस्वरं जाम्बूनदमष्टापदोस्त्रियाम् ॥ ९५ ॥</v>
<c>चमीकरकृतस्वरावाकरौ, तत्रभवइति ( सू० ) अण् ।
जातरूपमकृतकरूपं, भोट्टदेशजम् । महच्च तद्रजतं रजकं ( महारजतं ) । कञ्चति( ते ) काञ्चनं, कचि
दीप्तौ । रोचते रुक्मम् । जम्बूद्वीपे जम्बूफलरसोत्थनद्यां जातं जाम्बूनदम् । अष्टसु लोहेषु पदं प्रतिष्ठा-
स्याष्टापदं, अष्टनःसंज्ञायां ( सू० ) इति दीर्घः । कल्याणमर्जुनं कलधौतं गैरिकं [ भूरि ]चन्द्रं वसु च
॥ ९५ ॥</c>


<v>अलंकारसुवर्णं यच्छृङ्गीकनकमित्यदः ।
दुर्वर्णं रजतं रूप्यं खर्जूरं श्वेतमित्यपि ॥ ९६ ॥</v>
<c>शृङ्ग्यलंकारमकरिका, तदर्थं कनकम् । दुर्वर्णं स्वर्णापेक्षया । रज्यते हेम्ना रजतम् । रुप्यति
रूप्यं( रुप्यं ), रुप लुप विमोहने । खर्जति खर्जूरं, कर्ज खर्ज व्यथने । इति शब्दात्सितादि । अपि-
शब्दात्तारं कलधौतं च ॥ ९६ ॥</c>


<v>रीतिः स्त्रियामारकूटो न स्त्रियामथ ताम्रकम् ।
शुल्वं म्लेच्छमुखं द्‌व्‌यष्टवरिष्ठोदुम्बराणि च ॥ ९७ ॥</v>
<c>रीयते स्रवति रीतिः, इयर्ति– आरस्तस्य कूटं पित्तलाख्यम् । आरोपि,
कपिलोहं च । ब्राह्मी पिङ्‌गा ब्रह्मरीतिः कांस्यं घोषो द्विलोहकम् । ताम्यति ताम्रम् । शवति द्रवति शु-
त्वम् । म्लेच्छदेशो मुखमुत्पत्तिरस्य । द्वे हेमरूप्ये अश्नुते द्व्यष्टम् । अतिशयेन वरं वरिष्ठम् । कालिका-
निवृत्तौ स्वर्णं हि तत् , अत एवोदुम्बरं, उद्रताम्बरमिति नैरुक्ताः । औदुम्बरमित्येके । रक्तधातुकं च ।
सौराष्ट्रकं पञ्चलोहे वर्तलोहे तु वर्तकम् ॥ ९७ ॥</c>


<v>लोहोस्त्री शस्त्रकं तीक्ष्णं पिण्डं कालायसायसी ।
अश्मसाराथ मण्डूरं सिंहान( शिंघाण )मपि तन्मले ॥ ९८ ॥</v>
<c>लुनाति लोहम् , लुह कत्थनादौ वा । शस्यतेनेन शस्त्रं,
शसु हिंसायाम् । तेज्यते तेजयति वा तीक्ष्णं, शस्त्रान्तरच्छेदकत्वाद्वैकृतकाख्यं तत् , तिज निशाने ।
पिण्ड्यते पिण्डम् । कालं च तदयश्च कालायसम् , अनोश्यायःसरसामिति ( सू० ) टच् । अयते भेद्य-
मयः । अश्मनः सारोश्मसारः, यत्स्मृतिः– अश्मभ्यो लोहमुत्थितम् । पारशवं घनं च । मण्डते मण्डू-
नम् । हिनस्ति सिंहानं ध्मायमानस्यायसो मलः ॥ ९८ ॥</c>


;p{0156}
<v>सर्वं च तैजसं लोहं विकारस्त्वयसः कुशी ।
क्षारः काचोथ चपलो रसः सूतश्च पारते( दे ) ॥ ९९ ॥</v>
<c>तेजसो विकारस्तैजसं हेमाद्यपि लोहं, यदाहुः–
सुवर्णं रजतं ताम्रं रीतिः कांस्यं तथा त्रपु । सीसं च वीमरं ( कालायसं ) चैव ह्यष्टौ लोहानि चक्षते ।
शस्त्रं तु विशेषाल्लोहम् । कुत्सितं श्यंति कुशी फालः, यच्छाश्वतः– कुशो दर्भः कुशी फालः, जानप-
दकुण्डेति ( सू० ) अयोविकारे कुशाद् ङीष् । क्षरति गलति क्षारः । कचाते( ते ) काचः । चपलोऽस्थै-
र्यात् । रस्यते रसायनार्थिभी रसः । सूते हेम युषी सूतः, शिवात्प्रसूतो वा । पिपर्ति पारतः, पारं तनोति
बा ॥ ९९ ॥</c>


<v>गवलं माहिषं शृङ्गमभ्रकं गिरिजामले ।
स्रोतोञ्जनं तु सौवीरं कापोताञ्जनयामुने ॥ १०० ॥</v>
<c>गा अलति वारयत्यनेन गवलं, गवते वा । अभ्रप्रतिकृतिरभ्रकम् । गिरिजं च तदमलं च
गिरिजामलं, गौर्या मलमिति धातुविदः । अज्यतेनेनाक्षि– अञ्जनं, यमुनास्रोतसो जातम् । सुवीरदेशे भवं
सौवीरम् । कपोतवर्णं कापोताञ्जनम् । धन्वन्तरिस्तु– अञ्जनं मेचकं कृष्णं सौवीरं स्यात्सुवीरजम् । कापोतं
यामुनं तच्च स्रोतोञ्जनमुदाहृतम् ॥ १०० ॥</c>


<v>तुत्थाञ्जनं शिखिग्रीवं वितुन्नकमयूरके ।
कर्परी दार्विकाक्वाथोद्भवं तुत्थरसाञ्जनम् ॥ १०१ ॥</v>
<c>तुदत्यक्षिरोगं तुत्थम् । शिखिग्रीवं मयूरग्रीवाभम् । वितुदति
रोगान् वितुन्नकम् । मयूरप्रतिकृतिर्मयूरकम् । कल्पते रोगाञ्जेतुं कर्परी । दारुहरिद्राक्वाथोत्थं, तुर्त्थ
च तद्रसाञ्जनं च तुत्थरसाञ्जनम् ॥ १०१ ॥</c>


<v>रसगर्भं तार्क्ष्यशैलं गन्धाश्मनि तु गन्धिकः ।
सौगन्धिकश्च चक्षुष्याकुलाल्यौ तु कुलत्थिका ॥ १०२ ॥</v>
<c>दार्वीरसस्य गर्भो रसगर्भम् । तार्क्ष्यशैले कुलूतायां
भवं ( तार्क्ष्यशैलं ) ।रसजातं रसाग्र्यं च । गन्धोस्यास्तीति गन्धिको गन्धपाषाणः, रसग्रन्थे गन्धकोयम् ।
चक्षुषे हिता चक्षुष्या दृक्प्रसादाख्या । कुलमलति कुलाली । कुले तिष्ठति कुलत्था, कुलत्थप्रतिकृतिर्वा,
लोकोक्तौ ताड[ तर्क्ष ]काख्या, आह च– कुलाली लोचनहिता दृक्प्रसादा कुलत्थिका ॥ १०२ ॥</c>


<v>रीतिपुष्पं पुष्पके तु पौष्पकं कुसुमाञ्जनम् ।
पिञ्जरं पीतनं तालमालं च हरितालके ॥ १०३ ॥</v>
<c>रीतेर्ध्मायमानस्य पुष्पाभं मलं रीतिपुष्पम् । पुष्पप्रतिकृतिः पुष्पकं, पक्षे स्वार्थेऽण् । पिजि हिंसादौ,
पिज्यते पिञ्जरम् । पीयते पीतनं, पीतं वर्णं नयति वा । आलाति शोभामालं, अलति भूषयति वा ।
हरेः पीतवर्णस्य तालः प्रतिष्ठास्मिन् हरितालं, हरितमलति भूषयति वा । तालं च भीमवत् ,
यद्धन्वन्तरिः– हरितालं च गोदन्तं पीतकं नटमण्डनम् । आलं च तालं गौरं च पिञ्जरं विस्रगन्धि-
कम् ॥ १०३ ॥</c>


<v>गैरेयमर्थ्यं गिरिजमश्मजं च शिलाजतु ।
बोलगन्धरसप्राणपिण्डगोप( स )रसाः समाः ॥ १०४ ॥</v>
<c>गिरेरिदं गैरेयम् । अर्थ्यते रसायनार्थिभिरर्थ्यम् । शिलातः स्रवज्जत्वाकृति शिलाजतु ।
बोल्यते बोलः, बुल निमज्जने । गन्धप्रधानो रसोस्य गन्धरसः, [ रसगन्धोपि ] । प्राणित्यनेन प्राणः ।
पिण्ड्यते द्रव्यान्तरैः पिण्डः, पिण्डसहत्वात् । पिष्ट इत्येके । गां पाति रसोस्य गोपरसः, गोपो रसोपि
भीमवत् ॥ १०४ ॥</c>


;p{0157}
<v>डि( हि )ण्डीरोब्धिकफः फेनः सिन्दूरं नागसंभवम् ।
नागसीसकयोगेष्टवप्राणि त्रपु पिच्चटम् ॥ १०५ ॥</v>
<c>डिण्डीति शब्दमीरयति डिण्डीरः, दादिर्वा डि( दि )ण्डिमवत् । अब्धेः कफ इवा-
धिक्येन बहिःप्रसारादब्धिकफः सागरमलाख्यः, नद्यादौ तूपचारात् । स्फायते फेनः । सिनोनि बध्नाति
चेतः स्यन्दते वा सिन्दूरम् । नागात्सीसात्संभवोस्य नागसंभवम् । चीनपिष्टं गान्धारपिष्टो[ पङ्‌को ]पि ।
धन्वन्तरिस्तु– सिन्दूरं रक्तरेणुश्च रागरक्तं च नागजम् । शृङ्गारभूषणं श्रीमद्वसन्तोत्सवमण्डनम् ।
हंसपादो हिङ्गुलके– । न न गच्छति चलत्वान्नागम् । सिनोति बध्नाति पारतं सीसं सीसपत्त्रं च । हेम्नो
वर्णोत्कर्षार्थं योगे श्लेषे– इष्टं ( योगेष्टम् ) । उप्यते वप्रं वर्णोत्कर्षे बीजत्वात् । त्रपत इवाग्नेराशु द्रवते( ति )
त्रपु । पिच्च्यते कुट्यते पिच्चटम् ॥ १०५ ॥</c>


<v>रङ्‌गवङ्गे अथ पिचुस्तूलोथ कमलोत्तरम् ।
स्यात्कुसुम्भं वह्निशिखं महारजनमित्यपि ॥ १०६ ॥</v>
<c>रज्यतेनेन रङ्गम् । वङ्गति वङ्गम् । आलीनमपि ।
पञ्च्यते सूत्रमस्य पिचुः पिचयति वा, पिचि गतौ । तूल्यते फलात्तूलः, तूल निष्कर्षे, निर्बीजः कार्पा-
सोयम् । रङ्गवङ्गेथ पिचुल इति प्रगह्यसंज्ञाविस्मृतेः पाठः । कमलेभ्य उत्तरं वर्णाधिक्यात्कमलोत्तरम् ।
कुस्यति कुसुम्भं, कुस श्लेषणे, कौ सुम्भ्यंत निकुट्यते वा, सुभिः सौत्रः । वह्नेरिव शिखास्य वह्निशिखम् ।
महच्च तद्रजनं च, रज्यतेनेनेति रजनं, रजकरजनरजःसूपसंख्यानात् ( वा० ) नलोपः ॥ १०६ ॥</c>


<v>मेषकम्बल ऊर्णायुः शशोर्णं शशलोमनि ।
मधु क्षौद्रं माक्षिकादि मधूच्छिष्टं तु सिक्थकम् ॥ १०७ ॥</v>
<c>काम्यते
शीतार्तैः कम्बलः, कम्बलंः कमनीयो भवतीति निरुक्तम् । ऊर्णास्यास्ति– ऊर्णायुः । शशस्योर्णा
शशोर्णं, गृहस्थूणवत्क्लीबे । मन्यतेभिलष्यते मधु पुष्परसाख्यम् । क्षुदाभिर्मक्षिकामिश्च कृतं ( क्षौर्द्र-
माक्षिकं च ), क्षुद्राभ्रमरेति ( सू० ) अञ्‌ । सारघं च । आदिशब्दात्पौत्तिकभ्रामरादि । अमणितावान्तर-
भेदा गजनिमीलिकयैते, यन्निमिः– माक्षिकं तैलवर्णं स्याद् घृतवर्णं तु पौत्तिकम् । विज्ञेयं भ्रामरं श्वेतं
क्षौद्रं तु कपिलं मतम् । मधुनोच्छिष्यते त्यज्यते मधूच्छिष्टम् । सिञ्चति सिक्थकम् ॥ १०७ ॥</c>


<v>मनःशिला मनोगुप्ता मनोह्वा नागजिह्विका ।
नैपाली कुनटी गोला यवक्षारो यवाग्रजः ॥ १०८ ॥</v>
<c>मनो-
वाच्या शिला मनःशिला । मनःशब्देन हूयते मनोह्वा । नागजिह्वाप्रतिकृतिर्नागजिह्विका । शिला च ।
नेपालदेशे भवा मनःशिला नैपाली द्विसंज्ञा, अभेदान्नपाली पाली वा । कौ नटति कुनटी । गां लाति
गोला, गुडति वा । सप्तैकार्था इत्येके । दग्ध्वायवाङ्कुराञ्जन्यते यवक्षारः ॥ १०८ ॥</c>


<v>पाक्योथ स्वर्जिकाक्षारः कापोतः सुखवर्चकः ।
सौवर्चलं स्याद्रुचकं त्वक्षीरी वंशरोचना ॥ १०९ ॥</v>
<c>पचनीयः पाक्यः ।
स्वर्जिका दग्ध्वा क्षार्यते स्वर्जिकाक्षारः । कापोतः कपोतवर्णः, कपोतस्यायमिति वा, ईषत्पूयते वा ।
( सुखवर्चकः ) वर्च्च दीप्तौ । सुवर्चलाख्याकरस्येदं सौवर्चलम् । रुच्यते दीप्यते जाठराग्निरनेन रुचकं,
क्षरिप्रसङ्गात्पुनरुक्तम् । एवं ग्रन्थिकपत्त्राङ्‌गादि । त्वचो वंशात्क्षीरमस्यास्त्वक्‌क्षीरी, त्वक्क्षीरं च ।
वंशोत्था रोचना वंशरोचना, आह च ( शाश्वतः )– स्याद्वंशरोचना वांशी तुकाक्षीरी तुका शुभा ।
त्वक्क्षीरी वंशजा शुभ्रा वंशक्षीरी तु वैणवी ॥ १०९ ॥</c>


;p{0158}
<v>शिग्रुजं श्वेतमरिचं मोरटं मूलमैक्षवम् ।
ग्रन्थिकं पिप्पलीमूलं चटकाशिर इत्यपि ॥ ११० ॥</v>
<c>शिनोति तैक्ष्ण्याच्छिप्रुः, ( तस्माज्जातं ) शौभा-
ञ्जनबीजम् । मुरति मोरटं, मुर संवेष्टने । ग्रन्थिप्रतिकृतिर्ग्रन्थिकम् । चटकाशिरोरूपत्वाच्चटकाशिरः
॥ ११० ॥</c>


<v>गोलोमी भूतकेशो ना पत्त्राङ्‌गं रक्तचन्दनम् ।
त्रिकटु त्र्यूषणं व्योषं त्रिफला तु फलत्रिकम् ॥ १११ ॥</v>
;c{इति वैश्यवर्गः । ९ ।}
<c>गोरिव लोमान्यस्या गालोमी । भूताः केशा अस्य भूतकेशः, भूतस्येव केशा अस्य वा । ना
पुमान् । पत्त्राण्यङ्क्ते ( गे ) पत्त्राङ्गम् । त्रीणि कटून्यूषणानि च शुण्ठीपिप्पलं मरीचानि समाहृतानि
( त्रिकटु, त्र्यूषणम् ) । विशषेण षति दहति व्योषम् । कटुतिक्तं च । त्रयाणां फलानां हरीतक्यामलक-
बिभीतकानां समाहारस्त्रिफला, अजाद्यतष्टाप् ( सू० ) । वरा च ॥ १११ ॥ इति वैश्यवर्गः । ९ ।</c>


<v>शूद्राश्चावरवर्णाश्च वृषलाश्च जघन्यजाः ।
आचाण्डालात्तु संकीर्णा अम्बष्ठकरणादयः ॥ १ ॥</v>
<c>शु पूजितं कृत्वोन्दन्ति सूरीन् क्लेदयन्ति शूद्राः, शीयन्ते वा । वृष न्– लुवन्ति वृषलाः, नारदस्तु
–वृषो हि भगवान्धर्मस्तस्य यः कुरुत लवम् । वृषलं तं विजानीयात्– । जघन्याज्जाता जघन्यजाः
यच्छ्रतिः– पद्भ्यां शूद्रा अजायत । पद्याः पज्जाश्च । चाण्डालो ब्राह्मण्यां शूद्राज्जातोत्र । संकीर्णा
प्रतिलोमानुलोमजत्वान्मिश्राः, यःस्मृतिः ( याज्ञवा० )– विप्रान्मूर्धावसिक्तस्तु क्षत्रिपायां विशः स्त्रियाम् ।
जातोम्बष्ठस्तु शूद्रायां निषादः पार्शवोपि वा । माहिष्योग्रौ प्रजायेते विट्शूद्राङ्गनयोर्नृपात् । शूद्रायां
करणो वैश्याद्विन्नास्वेष विधिः स्मृतः । ब्राह्मण्यां क्षात्रयात्सूतो वैश्याद्वैदेहकः स्मृतः । शूद्राज्जातस्तु
चाण्डालः सर्वधर्मबहिष्कृतः । क्षत्रिया मागध वैश्याच्छूद्राक्षत्तारमेव च । शूद्रादायागवं वैश्या जनयामास
वै सुतम् । माहित्र्येण करण्यां तु रथकारः प्रजायत ।असत्सन्तस्तु विज्ञेयाः प्रतिलोमानुलोमजाः ॥ १ ॥</c>


<v>शूद्राविशोस्तु करणोम्बष्ठो वैश्याद्विजन्मनोः ।
शूद्राक्षत्रिययोरुग्रो मागधः क्षत्रियाविशोः ॥ २ ॥</v>
<c>सिंहावलोकितन्यायेन सुत इत्येष । शूद्रायां वैश्याज्जातः, करोति प्रेष्यकर्माणीति करणः, ल्युट् । एवं
सर्वत्राध्याहारानुषङ्‌गादि । अम्बायां तिष्ठ्त्यम्वष्ठः, अम्बाम्बगोभूमीति ( सू० ) षत्वम् , ह्रस्वो निर्देशात् ।
द्विजन्मात्र विप्रः । वैश्येति, यञश्च ( सू० ) इति ङीष्‌– नास्ति लक्ष्यात् । शूद्राचामहत्पूर्वेति ( ग० )
अजादित्वाट्टाप्‌ । उव्यत्पुप्रः, उव समवाये । मगव्यति स्तोति मागवः ॥ २ ॥</c>


<v>माहिष्योर्याक्षत्रिययोः क्षत्तार्याशूद्रयोः सुतः ।
ब्राह्मण्यां क्षत्रियात्सूतस्तस्यां वैदेहको विशः ॥ ३ ॥</v>
<c>महिष्यां साधुमीहिष्यः,
स हि– अन्तःपुररक्षितेति स्मार्ताः । अर्या वैश्या । क्षदति द्वाःस्थत्वात्क्षत्ता तृन्तृवौशंसिक्षंदादिभ्यः
( उ० ) इत्यनिट्‌ तृव्‌ , क्षदस्त्वौणादिको धातुः क्षदादिपाठात् । सुवति प्रेरयत्यश्वान् सूतः । ब्राह्मण्य
वैश्याज्जातो [ वैदेहको ] वणिङ्गर्पा ॥ ३ ॥</c>


<v>रथकारस्तु माहिष्यात्करण्यां यस्य संभवः ।
स्याच्चाण्डालस्तु जनितो ब्राह्मण्यां वृषलेन यः ॥ ४ ॥</v>
<c>माहिष्य द्वैश्याक्षत्रियजातात्‌ करण्यां शूद्रावैश्यजातायां सूतो
रथकारस्त्वक्षा । चण्डमुप्रं कर्मालति पर्याप्नोति चण्डालः ॥ ४ ॥</c>


;p{0159}
<v>कारुः शिल्पी संहतैस्तैर्द्वयोः श्रेणिः सजातिभिः ।
कुलकः स्यात्कुलश्रेष्ठी मालाकारस्तु मालिकः ॥ ५ ॥</v>
<c>कराति कारुः, कृवापाजीति ( उ० )
उण् । शिल्पं कलास्त्यस्य शिल्पी । समानजातीयकारुसंघः, श्रीयत इति श्रेणिर्द्विलिङ्‌गः । कुलं कायति
कुलकः, कुलिक इत्यन्ये, श्रेण्यादौ श्रेष्ठार्थः । कुले वणिग्वृन्दे श्रेष्ठत्वमस्त्यस्य कुलश्रेष्ठी । ( मालिकः )
तदस्यपण्यमिति ( सू० ) ठक् ॥ ५ ॥</c>


<v>कुम्भकारः कुलालः स्यात्पलगण्डस्तु लेपकः ।
तन्त्र( न्तु )वायः कुविन्दः स्यात्तुन्नवायस्तु सौचिकः ॥ ६ ॥</v>
<c>कुलानि गृहाण्यलति कुलालः, कुं मृदं लाडयति मृद्‌नाति वा ।
पलेन मांसेनेव मृदादिना गण्डति संहन्ति पलगण्डो लेप्यकृत् । तन्त्रं तन्त्वातानं वयति तन्त्रवायः, ह्वावाम-
श्चेत्यण्‌ ( सू० ) । कु विन्दति कुविन्दः । तुन्नं विद्धं वयति तुन्नवायः । सूचिवानं शिल्पमस्य सौचिकः
॥ ६ ॥</c>


<v>रङ्गाजीवश्चित्रकरः शस्त्रमार्जोसिधावकः ।
पादूकृच्चर्मकारः स्याद् व्योकारो लोहकारकः ॥ ७ ॥</v>
<c>रङ्गान् रक्तपीतान्याजीवति रङ्गाजीवः । चित्रंकरोति चित्रकरः, दिवाविभेत्यादिना ( सू० )
टः । शस्त्रं मार्ष्टि तेजयति शस्त्रमार्जः । असीन्धावति शोधयति– असिधावकः । पादूः पादत्राणानि करोति
पादूकृत् , पादकृदित्येक । विशेषेणौकं समवायमियर्ति व्योकारः, व्योरित्ययःपर्याय इति श्रीभोजः ॥ ७ ॥</c>


<v>नाडिंधमः स्वर्णकारः कलादो रुक्मकारके ।
स्याच्छाङ्खिकः काम्बविकः शौल्बिकस्ताम्रकुट्टकः ॥ ८ ॥</v>
<c>नाडीं धमति नाडिंधमः, नाडीमुष्ट्योश्च ( सू० ) इति खश् । कला आदत्ते कलादः, कलं सुवर्णकालिका-
माद्यत्याखण्ड[ य ]ति वा, अत एव कलं धौतं यत्रेति कलधौतं रुक्मम् । हेममुष्टिकोपि । कम्बुघटनं शिल्पमस्य
काम्बविकः शङ्खवलयादिकृत् , लक्ष्याट्ठस्य कादेशाभावः । शुल्बघटन शिल्पमस्य शौल्बिकः । मणिकारो
वैकटिकः ॥ ८ ॥</c>


<v>तक्षा तु वर्धकिस्त्वष्टा रथकारश्च काष्ठतट्‌ ।
ग्रामाधीनो ग्रामतक्षः कौटतक्षोनधीनकः ॥ ९ ॥</v>
<c>तक्ष्णोति तक्षा । वर्धयति वर्धकि, वर्ध छेदने । त्वक्षति तनूकरोति दारु त्वष्टा ।
काष्ठं तक्ष्णोति काष्ठतट् । स्थपतिश्च । ग्रामस्यायत्तस्तक्षा ग्रामतक्षः, ग्रामकौटाभ्यांचतक्ष्णः ( सू० ) इति
टच्‌ । कुट्यां भवः कौटः स्वतन्त्रः । नास्त्यध्युपरि– इनः स्वाम्यस्यानधीनः ॥ ९ ॥</c>


<v>क्षुरिमुण्डिदिवाकीर्तिनापितान्तावसायिनः ।
निर्णेजकः स्याद्रजकः शौण्डिको मण्डहारकः ॥ १० ॥</v>
<c>क्षुरोस्यास्ति क्षुरी ।
मुण्डयति मुण्डी । दिवा कीर्त्यते दिवाकीर्तिः, रात्रौ क्षुरकर्मनिषेधात् । नाप्यते नापितः, नञ् प्रकृत्या ।
अन्तमवस्यत्यन्तावसायी । चण्डिलोपि । संवाहकोङ्‌गमर्दः स्यात् । निर्णेनेक्ति क्षालयति निर्णेजकः ।
रञ्जयति रजकः, शिल्पिनि क्वुन् ( क्वुन्‌शिल्पिसंज्ञयोरिति ), रजकरजनरजःसूपसंख्यानात् ( वा० )
नलोपः । क्वचित्तु य एव धावकः स एव रजकः, स्मार्ते तु भिन्नावेतौ । शुण्डा पानमदस्थानं सुरा वा
पण्यमस्य शौण्डिकः । मण्डमच्छसुरां हरति मण्डहारकः । सुराजीवी कल्यपालाख्यः ॥ १० ॥</c>


<v>जावालः स्यादजाजीवो देवाजीवो तु देवलः ।
स्यान्माया शाम्बरी मायाकारस्तु प्रातिहारिकः ॥ ११ ॥</v>
<c>जवमलति
जवालश्छागस्तस्यायं जावालः, अजपालापभ्रंशो वा । देवान्– लाति देवलः । मात्यस्यां विश्वं माया ।
शम्बराख्यस्यासुरस्येयं शाम्बरी, शं वृणोति शंवगे व्याज इति तु युक्तम् । इन्द्रजाल तु कुसृतिः कुहकं
कुहिका च । प्रतिहरणं व्याजः प्रयोजनमस्य प्रातिहारिक ऐन्द्रजालिकः ॥ ११ ॥</c>


;p{0160}
<v>शैलालिनस्तु शैलुषा जायाजीवाः कृशाश्विनः ।
भरता इत्यपि नटाश्चारणास्तु कुशीलवाः ॥ १२ ॥</v>
<c>शिलालिना कृशाश्वेन
च प्रोक्तं नटसूत्रमधीते शैलाली कृशाश्वी च, पाराशर्यशिलालिभ्याम् ( सू० ) इति णिनिः,कर्मन्दकृशाश्वात्
( सू० ) इनिः । शिलूषस्यर्षेरपत्यं शैलूषः । भरतस्यापत्यं, बिदाद्यञि बहुत्वे लुक् ( यञञोश्च ) । नटति
नटः । चरणस्य भ्रमणस्यायं चारणः, यतो देशान्तरभ्रमणाज्जीवति । कुत्सितं शीलं वाति कुशीलवः
॥ १२ ॥</c>


<v>मार्दङ्‌गिका मौरजिकाः पाणिवादास्तु पाणिधाः ।
वेणुध्माः स्युर्वैणविका वीणावादास्तु वैणिकाः ॥ १३ ॥</v>
<c>मृदङ्गमुरजवादनं शिल्पमेषां ( मार्दङ्‌गिका मौरजिकाः ) । पाणी हन्ति पाणिघः, पाणिघता-
ङघौशिल्पिनीति ( सू० ) साधुः । वेणुं धमति वेणुध्मा वांशिकः । वीणावादनं शिल्पमस्य वैणिकः
॥ १३ ॥</c>


<v>जीवान्तकः शाकुनिको द्वौ वागुरिकजालिकौ ।
वैतंसिकः कौटिकश्च मांसिकश्च समं त्रयम् ॥ १४ ॥</v>
<c>शकुनान् हन्ति शाकुनिकः, पक्षिमत्स्यमृगान्‌हन्तीति ( सू० ) ठक् । एकार्थाविति शेषः ।
वागुरया मृगबन्धनरज्ज्वा चरति वागुरिकः । वितन्यते वीतंसः प्राणिबन्धोपकरणं, कूटः कूटयन्त्रं, ताभ्यां
जीवति चरति वेति ठक् ( चरतीति ) । मांसं पण्यमस्य मांसिकः । सौनिकार्था इत्येके ॥ १४ ॥</c>


<v>भृतको भृतभुक्कर्मकरो वैतनिकोपि सः ।
वार्त्तावहो वैवधिको भारवाहस्तु भारिकः ॥ १५ ॥</v>
<c>भ्रियते
भृतकः, स्वार्थे कन् । भृतिं वेतनं भुङ्क्ते भृतिभुक् । कर्मकरः, कर्मणिभृतौ ( सू० ) इति टः । वेतनेन
जीवति वैतनिकः, वेतनादिभ्योजीवति ( सू० ) इति ठक् । वृत्तिर्जीविकास्त्यस्यां वार्त्ता– अन्नाद्यं,
प्रज्ञाश्रद्धार्चेति ( सू० ) णः, वार्त्ताया वहो वार्त्तावहः । विवध्यते विवधो भारः पर्याहारो वा, वध
संयमने, पुंसिसंज्ञायांघःप्रायेण ( सू० ), तं वहति वैवधिकः, विभाषाविवधवीवधात् ( सू० ) इति ठन् ।
भारोस्त्यस्य भारिकः ॥ १५ ॥</c>


<v>विवर्णः पामरो नीचः प्राकृतश्च पृथग्जनः ।
निहीनोपश( स )दो जाल्मः क्षुल्लकश्चेतरश्च सः ॥ १६ ॥</v>
<c>विरुद्धो वर्णोस्य वि र्णः, वर्णान्तरालत्वात् । पामाः सन्त्यस्याधमत्वात्
पामरः, पामा( नं ) राति वा । निम्नमञ्चतीति नीचः । प्रकृतौ भवः प्राकृतो गुणासंस्कृतः । पृथग्जनेभ्यः
पृथग्जनः । नियतं हीयते निहीनः । अपशीयतेपशदः । जलति जाल्मः, जल घातने । क्षुधं लाति
क्षुल्लस्तुच्छत्वात् । इतं रात्येति वा– इतरः । वर्वरोपि [ यथाजातोपि ] । भारतादौ रेफशकारौ ॥ १६ ॥</c>


<v>भृत्ये दासेरदासेयदासगोप्यकचेटकाः ।
नियोज्यकिंकरप्रैष्यभुजिष्यपरिचारकाः ॥ १७ ॥</v>
<c>भरणीयो भृत्यः, भृञोऽसंज्ञायां ( सू० ) इति क्यप् । दासस्यापत्यं दासेरो दासेयश्च, क्षुद्राभ्योवा ( सू० )
इति ढक्–ढ्रकौ । दीयते दासः, दस्यते( ति ) वा दसु उपक्षये । गोपनीयो गोप्यः । चेटति चेटः, चिट प्रेष्ये ।
( नियोज्यः ) प्रयोज्यनियोज्यौशक्यार्थेसाधू ( सू० ) । किं करोमीत्याज्ञाप्रतीक्षकः किंकरः, दिवाविभा-
निशेति ( सू० ) टः । प्रेषणीयः प्रैष्यः, प्रादूहोढोढ्यैषैष्येष्विति ( वा० ) वृद्धिः, ईष उञ्छे– इत्यस्मात्तु
प्रेष्यः । भुङ्क्ते स्वाम्युच्छिष्टं भुजिष्यः ॥ १७ ॥</c>


<v>पराचितपरास्कन्दपरजातपरैधिताः ॥ १८ ॥</v>
<c>परैराचीयते वर्ध्यते पराचितः । परिस्कन्द्यते– आक्रम्ब
नियुज्यते परिस्कन्दः, परिस्कन्दःप्राच्यभरतेषु ( सू० ) । परैरेध्यते वर्ध्यते परैधितः ॥ १८ ॥</c>


;p{0161}
<v>मन्दस्तुन्दपरिमृज आलस्यः शीतकोलसोनुष्णः ।
दक्षे तु चतुरपेशलपटवः सूत्थान उष्णश्च ॥ १९ ॥</v>
<c>मन्दते
स्वपितीव मन्दः, अत एव मदि जाड्य इति चान्द्रो धातुः । तुन्दं परिमार्ष्टि तुन्दपरिमृजः, तुन्द-
शोकयोःपरिमृजापनुदोः ( सू० ) इति सूत्रे– आलस्यसुखाहरणयोरितिवक्तव्यात् ( वा० ) कः । आलस्य-
मस्त्यस्यालस्यः, अर्शआदित्वात् ( सू० ) अच् । ( शीतकः ) शीतादलसे, शीतोष्णाभ्यांकारिणीति
( सू० ) कन् । न लसत्यलसः । दक्षते दक्षः । चतते कर्म चतुरः । पिशति पियति वा पेशलः, पिश
अवयवे, रि पि गतौ । पटति पाटयति वा पटुः । सुष्ठूत्थानमुद्योगास्य सूत्थानः । उषति दहतीवोष्णः ।
उष्णलोपि ॥ १९ ॥</c>


<v>चण्डालप्लवमातङ्गदिवाकीर्तिजनंगमाः ।
निषादश्वपचावन्तेवासिचाण्डालपुक्कसाः ॥ २० ॥</v>
<c>चण्डते चण्डालः । प्लवते प्लवः । मा निषिद्धं तङ्गति मातङ्‌गः, अमानोनाः
प्रतिषेधे, मतङ्गस्यापत्यमिति पैौराणिकाः । दिवा कीर्त्यते दिवाकीर्तिः, रात्रौ भयदत्वात् ।
जनं गच्छति जनंगमः, गमश्च ( सू० ) इति खच् । निषण्णमस्मिन्पातकमिति निषादः, निषीदति वा,
ज्वलादित्वाण्णः ( ज्वलितिकसन्तेभ्योणः ) । श्वानं पचति श्वपचः, पचादित्वादणोपचादोच् ( नन्दिग्रहीति ) ।
ग्रामान्ते वसति– अन्तेवासी, अन्तावसायी च । ( चाण्डालः ) कुलालवरुड( कर्मार ) निषादचण्डालमित्रामित्रे
भ्यश्छन्दस्युपसंख्यानात् ( वा० ) स्वार्थेऽण् । पुत्कुत्सितं कसति पुक्कसः, पुश्कस इत्येके । अवान्तरभेदोत्र
नादृतः, यतः श्वपचो[ श्वपो ] डोम्बः[ मः ] पुक्कसो मृतपः ॥ १० ॥</c>


<v>भेदाः किरातशवरपुलिन्दा म्लेच्छजातयः ।
व्याधो मृगवधाजीवो मृगयुर्लुब्धकोपि सः ॥ २१ ॥</v>
<c>किराताद्यास्तथा म्लेच्छजातीयाः– दरद्-
भुट्टभेदादयश्चाण्डालभेदाः । किरति शरान् किरातः । शवत्यरण्यं शवरः । पोलति भ्रमति पुलिन्दः । एते-
रण्यचरा देशभेदाद् भिन्नाः । म्लेच्छत्यव्यक्तं वक्ति म्लेच्छः । रिष्ट्या मालभटा भिल्ला नाहलाश्चान्त्यजाः
पृथक् । विध्यति व्याधः, श्याद्व्यधेति ( सू० ) णः । मृगान् याति मृगयते वा मृगयुः । लुभ्यते ( स्म )
गृध्यति मांसं लुब्धकः ॥ २१ ॥</c>


<v>कौलेयकः सारमेयः कुक्कुरो मृगदंशकः ।
शुनको भषकः श्वा स्यादलर्कस्तु स योगितः ॥ २२ ॥</v>
<c>कुले गृहे भवः कौलेयकः, कुलकुक्षीति ( सू० ) ढकञ् । सरमाया
अपत्यं सारमेयः । कोकते कुक्‌, चोरग्राहिकुक्‌राब्दं वा कुरति ( कुक्कुरः ), कुर शब्दे । मृगान्दशति
मगदंशकः । शुनति शुनकः, शुन गतौ । भषति कुत्सितं वाशते भषकः । शवति श्वयति वा श्वा ।
मण्डली च । रथ्यामृगो देश्याम् । स श्वा संजातगरण्योगोल्यते वार्यते दशनभयादलर्क उन्मत्तः श्वा ॥ २२ ॥</c>


<v>श्वा विश्वकद्रुर्मृगयाकुशलः सरमा शुनी ।
विट्चरः सू( शू )करो ग्राम्यो वर्करस्तरुणः पशुः ॥ २३ ॥</v>
<c>विश्वं कन्दत्याह्वयते विश्वकद्रुः, विगतं श्वकदनमस्येत्येके, विश्वकं द्रवति वा । सरति सरमा
देवशुनी, विशेषवृत्तिरपि सामान्येभिधानात् । विषं गूथं चरति( अत्ति ) विट्‌चरः । सूयते बहून्‌ सूकरः ।
वर्कतेर्वान्‌ वर्करः, वृक आदाने ॥ २३ ॥</c>


<v>आच्छोदनं मृगव्यं स्यादाखेटो मृगया स्त्रियाम् ।
दक्षिणारुर्लुब्धयोगाद्दक्षिणेर्मा कुरङ्गकः ॥ २४ ॥</v>
<c>आचोद्यन्ते त्रास्यन्ते प्राणिनोत्रेत्याच्छोदनं, चुदेश्छत्वम् ।
मृगान्व्ययति मृगव्यं, मृगव्येति मुनिः, व्येञ्‌ संवरणे । आखेट्यन्ते प्राणिनोत्राखेटः, खिट उत्त्रासने ।
मृग्यन्ते प्राणिनोस्यां मृगया, मृगयाटाट्येत्यङ् ( परिचर्यापरिसर्येति ) । पापर्द्धिश्च । लुब्ध[ क ]संबन्धाद्
दक्षिणे पार्श्वेरुर्व्रणमस्य दक्षिणारुः ( दक्षिणेर्मा ), दक्षिणेर्मालुब्धकयोगइति ( सू० ) साधुः, व्रणोस्त्रिया-
मीर्ममरुरित्युक्तम् ॥ २४ ॥</c>


;p{0162}
<v>चौरैकागारिकस्तेनदस्युतस्करमोषकाः ।
प्रतिरोधिपरास्कन्दिपाटच्चरमलिम्लुचाः ॥ २५ ॥</v>
<c>चोरयति चोरः, स्वार्थेण् ( चौरः ), चुराशीलो वा, छत्त्रादित्वाण्णः ( सू० ) ।
एकस्मिन्नसहायेऽगारे भव ऐकागारिकः, ऐकागारिकट्चौरे ( सू० ) ।स्तेनयति स्तेनः, स्तेन चौर्ये,
श्यास्त्याहृञविभ्य इति ( उ० ) इनचि स्त्येनः स्यात् । दस्यत्युपक्षिणोति दस्युः । तत्करोति तस्करः,
तद्‌बृहतोःकरपत्योश्चोरदेवतयोःसुट्‌तलोपश्च ( ग० ) । मुष्णाति मोषकः । प्रतिरुणद्धि प्रतिरोधी । पराना-
स्कन्दति परास्कन्दी । पाटयंश्चरति पाटच्चरः, पटच्चरे जीर्णवस्त्रे भवो वा । मलिनैर्म्लोचयति मलिम्लुचः,
म्लुच स्तेयकरणे । पारिपन्थिकः पश्यतोहरश्च, वाग्दिक्‌पश्यद्‌भ्योयुक्तिदण्डहरेष्विति ( सू० ) षष्ठ्या
अलुक् । व्यलीकं चातिसंधानं व्यञ्जनं च प्रतारणम् ॥ २५ ॥</c>


<v>चौरिका स्तैन्यचौर्ये च स्तेयं लोप्त्रं तु तद्धनम् ।
वीतंसस्तूपकरणं बन्धने मृगपक्षिणाम् ॥ २६ ॥</v>
<c>चोरस्य भावश्चौरिका, मनोज्ञादित्वात्
( द्वन्द्वमनोज्ञादिभ्यश्व ) वुञ्‌ । ब्राह्मणादित्वात्ष्यञि ( गुणवचनंब्राह्मणादिभ्यःकर्मणिच ) चौर्यम् । स्तेनस्य
भावः कर्म वा स्तैन्यं, स्तेनादितियोगविभागात्ष्यञ् ( इ० ) । स्तेनान्नलोपश्च ( सू० ) इति स्तेयम् । लुप्यते
लोप्त्रं चौर्यधनम् । मृगादिबन्धननिमित्तं जालवागुरादिसाधनं, वितन्यत इति वीतंसः, वितस्यते बध्यते-
नेन वा, तसिः सौत्रः ॥ २६ ॥</c>


<v>उन्माथः कूटयन्त्रं स्याद्वागुरा मृगबन्धनी ।
शुम्यं वटाकरः ( वराटकः ) स्त्री तु रज्जुस्त्रिषु वटी गुणः ॥ २७ ॥</v>
<c>ऊर्ध्वपातान्मथ्यतेनेनोन्माथः । छलेन यम्यतेनेन कूटयन्त्रं, पाशयन्त्र-
मित्येके । ( मृगबन्धनी ) रज्जुरिति शेषः । अवागुरयति मृगान् वागुरा जालाकृतिः । शु[ सु ] पूजा-
र्येव्ययं, पूजितं मीयते शु[ सु ]म्यं, शुल्वं वा । वट्यते वेष्ट्यते वटाकरः, वटी च । सृज्यते रज्जुः ।
गुण्यतेभ्यस्यते गुणः । वटो गुण इति पृथगाहुः । यैर्वेष्टनैर्द्विगुणा त्रिगुणा वा रज्जुर्वेष्ट्यते वटीगुण इत्येके
॥ २७ ॥</c>


<v>उद्घाटनं घटीयन्त्रं सलिलोद्वाहनं प्रहेः ।
पुंसि वेमा वापदण्डः सूत्राणि नरि तन्तवः ॥ २८ ॥</v>
<c>उद्घाट्यते प्रकाश्यतेम्भोनेनोद्घाटनं, ऊर्ध्वं हन्य[ घात्य ]तेनेनेत्युद्घातनमिति कौटिल्यः ।
प्रहेररघट्टादेर्जलमूर्ध्वं वाह्यतेनेनोद्वाहनम् । पादावर्तोपि । वयन्त्यनेन वेमा । उप्यते पीड्यते यन्त्रे सूत्रं
येनेति वापस्तदर्थो दण्डो वापदण्डः, वायदण्ड इति तु युक्तम् । सूयते सूत्र्यते वा पटोनेन सूत्रम् । तन्य-
तेनेन तन्तुः । नरि पुंसि ॥ २८ ॥</c>


<v>वाणिर्व्यूतिः स्त्रियौ तुल्ये पुस्तं लेप्यादिकर्मणि ।
पा( प )ञ्चालिका पुत्रिका स्याद्वस्त्रदन्तादिभिः कृता ॥ २९ ॥</v>
<c>व( वा )णनं वाणिः, वयनं वा, अत एव निष्प्रवाणिर्नवः पटः ।
विवयनं व्यूतिः, ऊतियूतीति ( सू० ) साधुः । तुल्या च तुल्या च तुल्ये । पुस्यतेभिमर्द्यते मृदत्र पुस्तं,
पुस्त आदरे वा । पञ्चालदशे भवा पाञ्चालिका यया बालाः खेलन्ति । ( पुत्रिका ) पुत्रात्कृत्रिमइति
( ग० ) कन् ( यावादिभ्यःकन् ) । आदिशब्दाच्चर्मलेपाद्यैः, स्यात्सालभञ्जिका स्तम्भे लेप्येनाञ्जलिका-
रिका । जतुत्रपुविकारे तु जातुषं त्रापुषं त्रिषु । त्रपुजतुनोःषुक् ( सू० ) ॥ २९ ॥</c>


;p{0163}
<v>पिटकः पेटकः पीडा मञ्जूषाथ विहङ्‌गिका ।
भारयष्टिस्तदालम्बि शिक्यं काचोथ पादुका ॥ ३० ॥</v>
<c>पेटति पिटः, पिट
संघाते, कः । ण्वुलि पेटकः । पीड गहने ( अवगाहने ),अस्मात्पीडा, पीङ्‌ पानेस्मात्पेटेति श्रीभोजः ।
मञ्जु मनोज्ञं कृत्वा वस्त्राद्यैरुष्यतेत्र मज्जूषा । आद्यौ पेटारिकायां परौ महत्याम् । विहंगप्रतिकृतिश्चर्मा-
दिमयी, या भित्त्यादौ लम्बमाना स्थाप्यते प्रयाणके च संचार्यते ( विहंगिका ) । भारोद्वहनाय यष्टिः,
चतुर्दण्डिकेति सभ्याः, शिक्याधारस्कन्धग्राह्यो लगुड इति द्रवि[ मि ]डाः, विहंगमेत्येके । तदालम्बो
भारालम्बः, तस्या आलम्बते वा । शक्नोति वोढुं शिक्यं, अध्न्यादिः ( उ० ) । कच्यतेनेनेति काचः,
कच बन्धने, यत्र रज्जुपञ्जरे वोढव्यमाम्ते ॥ ३० ॥</c>


<v>पादूरुपानत्स्त्री सैवानुपदीना पदायता ।
नध्री वर्ध्री वरत्रा स्यादश्वादेस्ताडनी कशा ॥ ३१ ॥</v>
<c>पद्यतेनया पादूः, णित्कसिपद्यर्तेरित्यूः ( उ० ) ।
( पादुका ) स्वार्थे कन् , केऽणइति ( सू० ) ह्रस्वः । उपनह्यति पादमुपानत् , नहिवृतिवृषीति ( सू० )
दीर्घः । पादत्राणं च । अनुपदं पादायामेन बद्धानुपदीना, अनुपदसर्वान्नेति ( सू० ) खः । नह्यति
बध्नाति नध्री । वर्धते दीर्धीभवति चर्मरज्जुत्वाद्वर्ध्री । व्रियतेनया वरत्रा, वरत्रा वैत्रवैणवीति तु
चाणक्यः सूत्राध्यक्षे( ? ) उपचारादाख्यत् । कशति कशा चर्मयष्टिः ॥ ३१ ॥</c>


<v>चाण्डालिका तु कण्डोलवीणा चण्डालवल्लकी ।
नाराची स्यादेषणिका शाणस्तु निकषः कषः ॥ ३२ ॥</v>
<c>चण्डालस्येयं चाण्डा-
लिका । कट्य( ड्य )ते तन्त्रीभिराव्रियते कटो( ण्डो )लवीणा किन्नर्याख्या । नरमञ्चति नराङ्, तस्येयं,
नाराची । अन्विष्यते वर्णोनयेत्येषणिका, स्वर्णतुलेतीह युक्तम् । श्यति तनूकरोति शाणः । निकष्यतेत्र
निकषः, गोचरसंचरेति ( सू० ) चकारात्साधुः, पुंसिसंज्ञायांघो वा ( सू० ) । एवं कषः, निकषोपल
इत्येके, पचाद्यच् ( नन्दिग्रहीति ), मणिकारादिभाण्डमाहुः, यन्मुनिः– शाणस्तु निकषोपलः ॥ ३२ ॥</c>


<v>व्र( वृ )श्चनः पत्त्रपरशुरेषिका तूलिका समे ।
तैजसावर्तनी मूषा भस्त्रा चर्मप्रसेविका ॥ ३३ ॥</v>
<c>वृश्चति छिनत्ति व्रश्चनः । पत्त्राकारः पत्त्राणां वा परशुः ( पत्त्रपरशुः ) । एषत्येषिका, ईष उञ्छे ।
काष्ठलोहमयी शलका तूलिका, तूल निष्कर्षे । ईषिकेत्येके, शलाकेषिकयोस्तूलिरिति दुर्गो भेदेनाह ।
तैजसं हेमादि– आवर्त्यते द्रवीक्रियतेस्याम् । मूयते मूषा, मूङ् बन्धने । बभस्ति भक्षयतीव स्थाप्यं
भस्त्रा । चर्ममयी, प्रसीव्यते प्रसेविका, प्रसेवकोपि ॥ ३३ ॥</c>


<v>आस्फोटनी वेधनिका कृपाणी कर्तरी समे ।
वृक्षादनो वृक्षभेदी टङ्‌कः पाषाणदारकः( णः ) ॥ ३४ ॥</v>
<c>आस्फोट्यते विध्यते चानया मौक्ति-
कादि ( आस्फोटनी, इ० ) । कल्प्यते छिद्यतेनया कृपाणी । कर्त्यतेनया कर्तरी ।
वृक्षोऽद्यते छेद्यतेनेन शस्त्रकेण वृक्षादनः । टङ्‌क्यतेनेन टङ्कः, टकि बन्धने, हन्यमानः–
टंशब्दं कायति वा ॥ ३४ ॥</c>


<v>क्रकचः करपत्त्रं स्यादारा चर्मप्रभेदिका ।
सूर्मी स्थूणायःप्रतिमा शिल्पं कर्म कलादिकम् ॥ ३५ ॥</v>
<c>क्रशब्दोच्चारणेन कचति क्रकचः । करसंचार्यं शस्त्रपत्त्रं कर-
पत्त्रं, करशब्दोच्चारणेन पतति वा । इयर्त्यनयेत्यारा, भिदादौ– आराशस्त्र्यां ( ग० ) साधुः । चर्मसी-
वनी च । सुवति सूर्मी, शोभनोर्मिरित्येके । तिष्ठति स्थूणा, यच्छाश्वतः– स्थूणा स्तम्भेथ
सूर्म्यां च । अयोमयी प्रतिकृतिः ( अयःप्रतिमा ), यत्स्मृतिः– सूर्मी ज्वलन्तीमालिङ्‌गेन्मृत्यवे
गुरुतल्पगः । शिनोति शिल्पं, शिञ् निशाने, शिल उञ्छेस्माद्वा । कला गीताद्याश्चतुःषष्टिः ।
आदिशब्दः प्रकारे ॥ ३५ ॥</c>


;p{0164}
<v>प्रतिमानं प्रतिबिम्बं प्रतिमा प्रतियातना प्रतिच्छाया ।
प्रतिकृतिरर्चा पुंसि प्रतिनिधिरुपमोपमानं स्यात् ॥ ३६ ॥</v>
<c>प्रतिमीयतेनेनेति प्रतिमानं, प्रतिमा च । प्रतिबिम्ब्य-
ते प्रतिबिम्बं, बिम्बसदृशं वा । प्रतियात्यतेनया प्रतियातना, यत निकारोपस्कारयोः । अर्च्यतेऽर्चा ।
प्रतिनिधीयते प्रतिनिधिर्मुख्यसदृशः । प्रतिरूपं प्रतिच्छन्दः प्रतिकायश्च । उपमितिरुपमा । केचिदेतत्पूर्वैः
सबध्नन्ति ॥ ३६ ॥</c>


<v>वाच्यलिङ्‌गाः समस्तुल्यः सदृक्षः सदृशः सदृक् ।
साधारणः समानश्च स्युरुत्तरपदे त्वमी ॥ ३७ ॥</v>
<c>समति समः । तुलया संमितस्तुल्यः मौवयोधर्मेति ( सू० ) यत् । ( सदृक्ष इ० )
समान इव दृश्यते, त्यदादिषुदृशोरनालोचनेकञ्च ( सू० ) इत्यत्र समानान्ययोश्चेतिवक्तव्यात् ( वा० )
क्सः कन् क्विन् च, दृग्दृशवतुष्विति ( सू० ) समानस्य सः । समानमाधारणं मानं चास्य साधारणः
समानश्च ॥ ३७ ॥</c>


<v>निभसंकाशनीकाशप्रतीकाशोपमादयः ।
कर्मण्या तु विधाभृत्याभृतयो भर्म वेतनम् ॥ ३८ ॥</v>
<c>वाच्यलिङ्गास्तुल्यार्थाश्चैते, यथा चन्द्रानिभं मुखं, पद्मसंकाशम् । नियतं भाति निभम् ।
समं काशते संकाशः । आदिशब्दाच्चन्द्रप्रतिमः, पितृरूपः. आयासभूत इयादि । चन्द्रेण निभ इत्यादौ
न भवति समास एवोत्तरपदत्वस्य रूढेः । कर्मणि साधु कर्मण्या, भर्मण्या वा । विधीयतेनया विधा, लक्ष्ये
भोजनपिण्डे रूढा । ( भृत्या, इ० ) भ्रियतेनयेति, संज्ञायांसनजेति ( सू० ) क्यप् , स्त्रियां क्तिन् ,
मनिन् , ल्युट् । वीयतेद्यते वेतनं, वी गत्यादौ ॥ ३८ ॥</c>


<v>भरण्यं भरणं मूल्यं निर्वेशः पण इत्यपि ।
सुरा हलिप्रिया हाला परिस्रुद्वरुणात्मजा ॥ ३९ ॥</v>
<c>भ णे साधु भरण्यम् । मूठेनानाम्यं मूल्यं,
नौवयोधर्मेतियत् ( सू० ) । निर्विश्यते भुज्यते निर्वेशः । पण्यते– आभाष्यते पणः, नित्यंपणः
परिमाण इति ( सू० ) साधुः । सूयते परिवास्यते सुरा । हलिनो बलस्य प्रिया । जहाति लज्जामनयेति
हाला, हलति विलिखत्यङ्गं वा, ज्वलादित्वाण्णः ( ज्वलितिकसन्तेभ्योणः ) । परिस्रवति परिस्रुत् ,
परिस्रुता च । वरुणात्मजा वारुणी समुद्रोत्थत्वात् ॥ ३९ ॥</c>


<v>गन्धोत्तमा प्रसन्नेरा कादम्बर्या परिस्रुता ।
मदिरा कश्यमद्ये चाप्यवदंशस्तु भक्षणम् ॥ ४० ॥</v>
<c>गन्धनोत्तमा । प्रसीदति प्रसन्ना, अच्छसुरा ।
एति भ्राम्यत्यनया– इरा । कुत्सिताम्बरस्य नीलवासस इवं कादम्बरी मद्दार्थे तृतीया । माद्यत्यनया
मदिरा । कशादेशे भवं कश्यम् । मदे साधु मद्यं, माद्यन्त्यनेन वा, कृत्यल्पुटोबहुलं ( सू० ) इति करणं
गदमदचरेति ( सू० ) यत् । स्वादुरसा मदिष्ठा कल्यं हारहूरं कापिशायनं च । अवदश्यत पानरुचिजननार्थ-
मवदंशः, खरविशदमभ्यवहार्यम् । चर्वणमुपदंशश्च ॥ ४० ॥</c>


<v>शुण्डा पानमदस्थानं मधुवारा मधुक्रमाः ।
मध्वासवो माधवको मधुमार्द्वीकमद्ययोः ॥ ४१ ॥</v>
<c>शुण्य( न्य )ते शुण्डः, शुण( न ) गतौ । पान-
मदयोरास्पदं कल्यपालगृहैकदेशः । शाश्वतस्तु– कुञ्जर णां करः शुण्डा शुण्डा कादम्बरी मता ।
( मधुवारा इ० ) क्रमेण मधुपानावसराः । गौडी पैष्टी च माध्वी च फलोत्था च सुरा स्मृतेति सुराया
भेदानाह । माक्षिकमिश्र आसूयते मध्वासवः । मधुनो विकारो मधुना कृतो वा माधवकः, कुलालादित्वा-
द्वुञ् ( सू० ) । मन्यते मधु , माद्यन्त्यनेन वा । मृद्वीकाया विकारो मार्द्वीकं, माध्वीकमित्युपाध्यायः ।
मद्यस्योक्तत्वाद्– अद्वयोरित्येके पेठुः, तन्न– सामान्यविशेषरूपत्वात् ॥ ४१ ॥</c>


;p{0165}
<v>मैरेयमासवः शीधुर्मेदको जगलः समौ ।
संधानं स्यादभिषवः किण्वं पुंसि तु नग्नहूः ॥ ४२ ॥</v>
<c>मिरायां देशे भवो गौढ्याः
सुराया विशेषो मेरेयः । शेरतेनेन शीधुः, शीङोधुक्– ( उ० ) । शीधोरित्येके पठित्वा शीधुप्रति-
कृतिक इति व्याख्यन् । यदाहुः– मध्वासवस्तु मैरेयं, तन्न–यन्माला– मैरेयो गदितः शीधुः, ( इक्षोः )
[ अ ]पक्वरसोपि । मेद्यति स्निह्यत्यनेन मेदकः । भृशं गलति जगलः स्वच्छः सुरासंधानद्रव्यपङ्कः ।
संधीयते संधानं, वंशांकुरफलादीन् बहुकालं संधाय क्रियते । अभिषूयते चिरं क्लिद्यतेऽभिषवः । भाव-
साधनौ वा द्वौ सुरासंधौ वर्तेते । कि ( क )णति कीयते वा सुरानेन किण्वं माषदलन्या( ला )दि सुरा-
बीजाख्यम् । नग्नेनाह्वयते स्पर्धते सुराच्छादनाभावान्नग्नहूः, नग्नहुर्मालायाम् ॥ ४२ ॥</c>


<v>कारोत्तमः( रः ) सुरामण्ड आपानं पानगोष्ठिका ।
चषकोस्त्री पानपात्रं सरकोप्यनुतर्षणम् ॥ ४३ ॥</v>
<c>कारेण क्रिया-
वशान्मुख्यः कारोत्तमः । सुरोर्ध्वे स्वच्छो भागः ( सुरामण्डः ) । आपीयतेस्मिन्नापानम् । पानाय गोष्ठी–
आंसनबन्धः पानगोष्ठी, गावो नानाविधा वाधस्तिष्ठन्त्यत्रेति । चषन्त्यनेन चषकम् । गल्वर्कोपि, स्फाटिके
पात्रेयं रूढः, विवक्षातो विध्यनुवादौ । सरसिरकः । अनुतृष्यन्त्यनेनानुतर्षणं सुरापरिवेषणम् । चषक-
पर्यायावेतावित्येके, यन्मुनिः– चषकश्चानुतर्षश्च सरकश्चेति ॥ ४३ ॥</c>


<v>धूर्तोक्षदेवी कितवोक्षधूर्तो द्यूतकृत्समाः ।
स्युर्लग्नकाः प्रतिभुवः सभिका द्यूतकारकाः ॥ ४४ ॥</v>
<c>धूर्वति हिनस्ति धूर्तः ।
अक्षैर्दीव्यति विजिगीषते तच्छीलोक्षदेवी । किं तवास्तीति पणते कितवः । लगति लग्नकः । प्रतिनिधि-
र्भवति प्रतिभूः । सभा द्यूतशालास्त्यस्य सभिकः । द्यूतं कारयति द्यूतकारकः । द्वौ द्वौ भिन्नार्थो, आद्ययोः
सर्वसामान्यात् ॥ ४४ ॥</c>


<v>द्यूतोस्त्रियामक्षवती कैतवं पण इत्यपि ।
पणोक्षेषु ग्लहोक्षास्तु देवनाः पाशकाश्च ते ॥ ४५ ॥</v>
<c>दीव्यतेस्मिन् द्यूतम् । कितवस्य कर्म कैतवम् । पणनं पणः । दुरोदरं नानार्थे ।
पण्यते पणो बन्धकः । गृह्यते ग्लहः, अक्षेषुग्लहः ( सू० ) इत्यप् । अक्षणोत्यक्षः । दीव्यत्यनेन देवनः ।
पाश्यते बध्यतेनेन पाशकः, प्राशक इत्येके ॥ ४५ ॥</c>


<v>परिणायस्तु शारीणां समन्तान्नयनेऽस्त्रियाम् ।
अष्टापदं शारिफलं प्राणिद्यूतं समाह्वयः ॥ ४६ ॥</v>
<c>वामदक्षिणयोः शारीणां परिणयनं परिणायः,
परिन्योर्नीणोर्द्यूताभ्रेषयोः ( सू० ) इति घञ्‌ । शृणातीति शारी खेलनी । अष्टौपदान्यस्याष्टापदम् ।
शारयः फलन्त्यत्र शारिफलं खेलनाधारः, चतुरङ्गफलकादि । आकर्षो नानार्थे । प्राणिभिर्मेषकुक्कुटादिभि-
र्द्यतं प्राणिद्यूतम् । संघर्षेणाह्वयन्तेत्र समाह्वयः ॥ ४६ ॥</c>


<v>उक्ता भूरिप्रयोगत्वादेकस्मिन्येत्र यौगिकाः ।
ताद्धर्म्यादन्यतो वृत्तावूद्त्या लिङ्गान्तरेपि ते ॥ ४७ ॥</v>
;c{इति शूद्रवर्गः । १० ।}
<c>येत्र संबन्धिशब्दा लक्ष्यबाहुल्यादेकस्मिन्–
लिङ्गे– उक्तास्ते तद्गुणयोगादन्यत्र वर्तमाना लिङ्गान्तरेप्युत्प्रेक्ष्याः, यथा कर्मण्या भृतिः, कर्मण्यं वेतन,
हलिप्रिया सुरा, हलिप्रियं मद्यं, अक्षवती सभा, अक्षवद् द्यूतम् । एवं मालाकारी स्त्री, अक्षदेविनी स्त्री ।
तथानुपदनिं पादत्राणम् ॥ ४७ ॥ इति शूद्रवर्गः । १० ।</c>


;c{इति श्रीक्षीरस्वाम्युत्प्रेक्षितेमरकोशोद्घाटने भूम्या-
दिकाण्डो द्वितीयः समाप्तः ।


;p{0166}


;k{तृतीयं काण्डम् ।}
;c{श्रीगणेशाय नमः ।}


<v>विशेष्यनिघ्नैः संकीर्णैर्नानार्थैरव्ययैरपि ।
लिङ्गादिसंग्रहैर्वर्गाः सामान्ये वर्गसंश्रयाः ॥ १ ॥</v>
<c>विशेष्यनिघ्नो विशेषणम् । विशेषणादिभिर्हेतुभूतैर्ये पञ्च वर्गास्ते काण्डद्वयोक्त-
साधारण्यात्सामान्यकाण्डेस्मिंस्तृतीयेवान्तरवर्गान् संश्रयन्ति, यथा नानाथें कान्तादिवर्गाः, अव्ययवर्गेनेका-
र्थैकार्थवर्गौ, लिङ्‌गशेषवर्गे स्त्रीलिङ्गादिवर्गाः । वर्गसंग्रह इत्येके पेठुः, सामान्यकाण्डे ये पञ्च वर्गाः स
वर्गसंग्रह इति योजना । आदिशब्दः प्रकारे ॥ १ ॥</c>


<v>स्त्रीदाराद्यैर्यद्विशेष्यं यादृशं प्रस्तुतं पदैः ।
गुणद्रव्यक्रियाशब्दास्तथा स्युस्तस्य भेदकाः ॥ २ ॥</v>
<c>स्त्र्यादिभिः पदेर्यादृग्लिङ्गैर्यादृग्वचनैश्च विशेषणै-
र्यद्विशेष्यं भेद्यं प्रस्तुतं तस्य गुणादिशब्दास्तथा तादृग्लिङ्गास्तादृग्वचनाश्च भेदका विशेषणानि भवन्ति ।
गुणशब्दा यथा प्रवीणा स्त्री, प्रवीणा दाराः, प्रवीणं कलत्रम् । द्रव्यशब्दा यथा दण्डिनी स्त्री, दण्डिनो
दाराः, दण्डि कलत्रम् । क्रियाशब्दा यथा पाचिका स्त्री, पाचका दाराः, पाचकं कलत्रम् । दाराद्यमिति
पाठो युक्तः । स्त्रीनराद्यैरित्येके, स्त्रीपुंनपुंसकैरित्यर्थः । क्षेमंकरोरिष्टतातिः शिवतातिः शिवंकर इति वक्त-
व्यम् ॥ २ ॥</c>


<v>सुकृती पुण्यवान्धन्यो महेच्छस्तु महाशयः ।
हृदयालुः स( सु )हृदयो महोत्साहो महोद्यमः ॥ ३ ॥</v>
<c>धने साधुर्धन्यः । महानाशयोस्य महाशय उदाराभिलाषः । उदीर्ण उद्भटोदारावुदात्तश्च
महामनाः । प्रशस्तं हृदयमस्त्यस्य हृदयालुः, हृदयादेरा( च्चा )लुरन्यतरस्याम् ( वा० ) । स एव हि हृदयेन
सह वर्तते, अन्ये मांसखण्डे सत्यप्यहृदयाः, यन्ममैव– हृदयं तद्विविङ्क्ते यद्भावमन्यच्चलं पलम् ।
शतैकीयाः सहृदया गण्यन्ते कथमन्यथा । चिद्रूपोपि । ( महोत्साहः ) उद्यमवानित्यर्थः ॥ ३ ॥</c>


<v>प्रवीणनिपुणाभिज्ञविज्ञनिष्णातशिक्षिताः ।
वैज्ञानिकः कृतमुखः कृती कुशल इत्यपि ॥ ४ ॥</v>
<c>प्रकृष्टा वीणास्येति प्रवीणः, मुख्यार्थं परित्यज्य निपुणे रूढः, यदाहुः ( कुमारिलभ० )–
निरूढा लक्षणाः काश्चित्सामर्थ्यादभिधानवत् । क्रियन्तेद्यतनैः काश्चित्काश्विन्नैव त्वशक्तित
इति । एवं निष्णातकुशलौ । निपुणति निपुणः, शोभनकर्मत्वात् । अभितो जानात्यभिज्ञः ।
विजानाति विज्ञः, इगुपधज्ञेतिकः ( सू० ) । निष्णा( स्ना )ति निष्णातः, निनदीभ्यांस्नातेःकौशले
( सू० ) इति षत्वम् । शिक्षा संजातास्येति शिक्षितः । विज्ञानं प्रयोजनमस्येति वैज्ञानिकः । कृतं
संस्कृतं मुखमस्येति कृतमुखः । प्रशस्तं कृतं कर्मास्येति कृती । कुशान्– लाति कुशलः, ते हि व्युत्पन्नै-
रादातुं शक्याः । कृतकर्मा कृतकृत्यः कृतार्थश्च ॥ ४ ॥</c>


<v>पूज्यः प्रतीक्ष्यः सांशयिकः संशयापन्नमानसः ।
दक्षिणी( णे )यो दक्षिणार्हस्तत्र द( दा )क्षिण्य इत्यपि ॥ ५ ॥</v>
<c>प्रतीक्षणीयो मुख्यत्वात् ( प्रतीक्ष्यः ) । ( सांश-
यिकः ) संशयमापन्नइति ( सू० ) ठक् । ( दक्षिणीय इ० ) दक्षिणामर्हति, कडङ्‌गरदक्षिणाच्छचेति
( सू० ) छयतौ । तत्र दक्षिणार्हे ॥ ५ ॥</c>


;p{0167}
<v>स्युर्वदान्यस्थूललक्ष( क्ष्य )दानशौण्डा बहुप्रदे ।
जैवातृकः स्यादायुष्मानन्तर्वाणिस्तु शास्त्रवित् ॥ ६ ॥</v>
<c>वदति दीयतामिति वदान्यः, वदेरान्यः ( उ० ) । वदन्योपि,
साधौ यत् ( तत्रसाधुः ) । ( स्थूललक्षः ) स्थूलं लक्षयत्यालोचयति ददातीति यावत् । दाने शौण्डः
शक्त उपचारात् , शुण्डा हि पानमदस्थानं तत्र भवः शौण्डः । जीवति जैवातृकः, जीवेरातृकन्वृद्धिश्च
( उ० ) । ( अन्तर्वाणिः ) अन्तर्वाण्यस्य ॥ ६ ॥</c>


<v>परीक्षकः कारणिको वरदस्तु समर्धु ( र्ध )कः ।
हर्षमाणो विकुर्वाणः प्रमना हृष्टमानसः ॥ ७ ॥</v>
<c>करणं प्रयोजनमस्य कारणिकः, मठादौ दानार्थं
ब्राह्मणपरीक्षिता । आक्षपटलिकोपि । करणेनाधिकार( रि )वर्गेण चरतीति वा । समृघ्नोति संवर्धयति
समर्धुकः । हृष्यति हर्षमाणः, ताच्छील्यवयोवचनशक्तिषुचानश् ( सू० ) । हर्षाद्विकारं याति विकुर्वाणः ।
प्रकृष्टं मनोस्य प्रमनाः ॥ ७ ॥</c>


<v>दुर्मना विमना अन्तर्मनाः स्यादुत्क उन्मनाः ।
दक्षिणे सरलोदारौ सुकलो दातृभोक्तरि ॥ ८ ॥</v>
<c>अन्तर्लीनं मनोस्यान्तर्मनाः । उद्गतं मनोस्योत्कः, येनान्तर्जलचारिभि-
र्जलचरैरप्युत्कमुत्कूजितमिति धर्ममात्रेपि, उत्कउन्मनाइति ( सू० ) साधुः । सोत्कण्ठश्च । ( दक्षिण इ० )
दक्षते, सरति, उदियर्ति च । शोभना कलास्य सुकलः, दाता भोक्ता च यः ॥ ८ ॥</c>


<v>तत्परे प्रसितासक्ताविष्टार्थोद्युक्त उत्सुकः ।
प्रतीते प्रथितख्यातवित्तविज्ञातविश्रुताः ॥ ९ ॥</v>
<c>तत्परं यस्यं स
तत्परस्तन्निष्टः । प्रसिनोति स्म प्रसितः, षिञ् बन्धने । आसजति स्मासक्तः । प्रियमर्थं प्रेप्सुः,
उच्छब्द उद्योगार्थः सुशब्दः शोभनार्थः, उत्कादिवत्कन् ( ज्ञा० ) । प्रत्येकमेति प्रतीतः । प्रथते
प्रथितः । ख्यायते ख्यातः । विद्यते प्रतीयते वित्तः, वित्तोभोगप्रत्यययोः ( सू० ) इति
साधुः ॥ ९ ॥</c>


<v>गुणैः प्रतीते तु कृतलक्षणाहतलक्षणौ ।
इभ्य आढ्यो धनी स्वामी त्वीश्वरः पतिरीशिता ॥ १० ॥</v>
<c>कृताः प्रसिद्धा लक्षणरूपा गुणा यस्यासौ कृतलक्षणः । आहतान्युद्घोषि-
तानि लक्षणानि यस्यासावाहतलक्षणः । इभमर्हति– इभ्यः, दण्डादित्वाद्यत् ( सू० ) । आघ्यायन्ति
तमाढ्यः, कः, पृषोदरादिः ( सू० ) । स्वमस्त्यस्य स्वामी, स्वामिन्नैश्वर्ये ( सू० ) इति
साधुः । ईष्टे तच्छील ईश्वरः, स्थेशभासेति ( सू० ) वरच् । पातीति पतिः ॥ १० ॥</c>


<v>अधिभूर्नायको नेता प्रभुः परिवृढोधिपः ।
अधिकर्द्धिः समृद्धः स्यात्कुटुम्बव्यापृतस्तु यः ॥ ११ ॥</v>
<c>अघ्युपरि भवत्य-
विभूः । नयति नियुङ्क्ते नायकः । प्रभवति प्रभुः, विप्रसंभ्यइति ( सू० ) डुः । परिवृंहति परिवृढः,
प्रभौपरिवृढइति ( सू० ) साधुः । ग्रामणीरग्रणीश्च ॥ ११ ॥</c>


<v>स्यादभ्यागारिकस्तस्मिन्नुपाधिश्च पुमानयम् ।
वराङ्‌गरूपोपेतो यः सिंहसंहननो हि सः ॥ १२ ॥</v>
<c>कुटुम्बे कलत्रादौ व्यापृतः, तत्पोषणोद्युक्तः,
अभितोगारे भवोभ्यागारिकः । उपाधीयत उपाधिः । सिंहस्येव संहननं देहोस्य सिंहसंहननः ॥ १२ ॥</c>


;p{0168}
<v>निर्धा( र्वा )र्यः कार्यकर्ता यः संपन्नः( तन् ) सत्त्वसंपदा ।
अवाचि मूकोथ मनोजवसः( वः स ) पितृसंनिभः ॥ १३ ॥</v>
<c>निर्धार्यः समुदायाद् गुणैः पृथग्व्यपदेश्यः । सत्त्वसंपच्चित्तोत्कर्षः, तया संपतन्( न्नः ) संपद्यमानः ।
नास्ति वागस्य– अवाक् । मूयते बध्यते वागस्य मूकः, मूङ् बन्धने । मनो जवतेस्मिन् पितायमिति
धावति मनोजवसः, औणादिकोऽसः– चमसादिवत् , मनोजेभिलाषे वसति वा । पितेव सम्यङ् निभाति
पितृसंनिभः ॥ १३ ॥</c>


<v>सत्कृत्यालंकृतां कन्यां यो ददाति स कूकुदः ।
लक्ष्मीवाल्लँक्ष्मणः श्रीलः श्रीमान् स्निग्धस्तु वत्सलः ॥ १४ ॥</v>
<c>कोकत आदत्ते धर्मं कूकुदः, कूङ् शब्द इत्यस्य वा रूपमाकूतवत् , ब्राह्मे विवाहे
दाता, यन्मनुः– आच्छाद्य चार्हयित्वा च श्रुतशीलवते स्वयम् । आहूय दानं कन्याया ब्राह्मो धर्मः
प्रकीर्तितः । लक्ष्मीरस्त्यस्य लक्ष्मणः, पामादित्वात् ( लोमादिपामादीति ) लक्ष्म्याअच्चेतिणः ( वा० ) ।
श्रियं लाति श्रीलः, सिध्मादित्वाल्लज्वा ( सू० ) । रलयोरेकत्वस्मरणात्– श्लीलः । वत्सोस्यास्तीति वत्सलः,
वत्सांसाभ्यांकामवले ( सू० ) इति लच् ॥ १४ ॥</c>


<v>स्याद्दयालुः कारुणिकः कृपालुः सूरतः समाः ।
स्वतन्त्रोपावृतः स्वैरी स्वच्छन्दो निरवग्रहः ॥ १५ ॥</v>
<c>( दयालुः, इ० ) दया कृपा चास्त्यस्य । करुणाप्रयोजन-
मस्त्यस्य कारुणिकः । सुष्ठु रमते सूरतः, सूरोर्क इव तपति वा, डः । स्व आत्मा तन्त्रं मुख्योस्य
स्वतन्त्रः । अपगतमावरणं नियन्तास्येत्यपावृतः । स्वेन– ईर्ते तच्छीलः स्वैरी, स्वादीरेरिणोः ( वा० )
इति वृद्धिः । स्वश्छन्दोभिप्रायोस्य स्वच्छन्दः । निष्क्रान्तोवग्रहान्नियन्त्रणातो निरवग्रहः । निर्यन्त्रणो
निरङ्कुशो यथाकामी च ॥ १५ ॥</c>


<v>परतन्त्रः पराधीनः परवान्नाथवानपि ।
अधीनो निघ्न आयत्तोस्वच्छन्दो गृह्यकोप्यसौ ॥ १६ ॥</v>
<c>परोध्युपर्यस्य पराधीनः, अषडक्षाशितति ( सू० ) खः । परो नियन्ता-
स्त्यस्य परवान् । अधि– उपरीनोस्याधीनः । निहन्यते निघ्नः, घञर्थेकविधानम् ( वा० ) । आयत्यते
नियुज्यते– आयत्तः । गृह्यते गृह्यकः, पदास्वैरिवाह्येति ( सू० ) क्यप् ॥ १६ ॥</c>


<v>खलपूः स्याद्बहुकरो दीर्घसूत्रश्चिरक्रियः ।
जाल्मोसमीक्ष्यकारी स्यात्कुण्ठो मन्दः क्रियासु यः ॥ १७ ॥</v>
<c>खलं पुनाति खलपूः ।
बहु करोति बहुकरः, दिवा विभेति ( सू० ) टः, अत एत बहुकरी मार्जनी, बहुधान्यार्जक इत्येके ।
दीर्घं चीरेण सुवति सूत्रयते वा दीर्घसूत्रः । जडति जाल्मः । ( कुण्ठः ) कुठि आलस्ये । मन्दोलसः
॥ १७ ॥</c>


<v>कर्मक्षमोलंकर्मीणः क्रियावान्कर्मसूद्यतः ।
स कार्मः कर्मशीलो यः कर्मशूरस्तु कर्मठः ॥ १८ ॥</v>
<c>अलं कर्मणेलंकर्मीणः, पर्यादयोग्लानाद्यर्थेचतुर्थ्येति ( वा० ) समासः, अषडक्षाशितेति ( सू० )
खः । ( क्रियावान् ) नित्य योगेव( म )तुप्‌ ( का० ) । ( कार्मः ) कार्मस्ताच्छील्ये ( सू० ) इति साधुः ।
कर्मणि घटते कर्मठः, कर्मणिघटोठच् ( सू० ) ॥ १८ ॥</c>


<v>कर्म( भर )ण्यभुक्कर्मकरः कर्मकारस्तु तत्क्रियः ।
अपस्नातो मृतस्नात आमिषाशी तु शौष्कलः ॥ १९ ॥</v>
<c>कर्मणि साधु कर्मण्यं वेतनं भुङ्क्ते कर्मण्यभुक् ।
कर्म करोति कर्मकरः, कर्मणिभृतौ ( सू० ) इति टः । ( कर्मकारः ) कर्मण्यण्‌ ( सू० ), विना भृतिं
कर्मसंपादकः । ( अपस्नातः ) अपेति विरुद्धार्थः । ( मृतस्नातः ) मृतसंस्कारार्थं स्नापितः । शुष्कली
मांसोपलक्षणं, तामत्ति शौष्कलः [ शाष्कलः ], शेषे ( सू० ) इत्यण् ॥ १९ ॥</c>


;p{0169}
<v>बुभुक्षितः स्यात्क्षुधितो जिघत्सुरशनायितः ।
परान्नः परपिण्डादो भक्षको घस्मरोद्मरः ॥ २० ॥</v>
<c>बुभुक्षा संजातास्य ( बुभुः-
क्षितः ) । क्षुध्यति स्म क्षुधितः । अत्तुमिच्छति जिघत्सुः । अशनमिच्छति, सुपआत्मनःक्यच्‌ ( सू० ),
अशनायोदन्येति ( सू० ) साधुः, ततः क्ते, इट् । परादन्नमस्य परान्नः । अत्ति तच्छी-
लोद्मरः, सृघस्यदःक्मरच्‌ ( सू० ), निर्देशात्पक्षे घस्लादेशः, घस्लृ अदने वा ॥ २० ॥</c>


<v>आद्यूनः स्यादौदरिको विजिगीषाविवर्जिते ।
उभावात्मंभरिः कुक्षिंभरिः स्वोदरपूरकं ॥ २१ ॥</v>
<c>आ– ईषद्दीव्यति स्म– आद्यूनः, दिवोविजीगीषायां ( सू० ) इति नत्वम् । उदरेण भृतः ( उदरे
प्रसितः ) औदरिकः, उदराट्ठगाद्यूने ( सू० ) । आत्मानं बिभर्त्यात्मंभरिः, आत्मोदरयोर्भृञः ( सू० )
इति खिः । उदरंभरिरपि । ( कुक्षिंभरिः ) कुक्षौचेतिवक्तव्यात् ( वा० ) खि( च्च ) । स्वोदरयोः
क्रमादात्मोदरयोः पूरकः ॥ २१ ॥</c>


<v>सर्वान्नीनस्तु सर्वान्नभोजी गृध्नस्तु गर्धनः ।
लुब्धोभिलाषुकस्तृष्णक्‌ समौ लोलुपलोलुभौ ॥ २२ ॥</v>
<c>सर्वाण्यन्नानि भक्षयति सर्वान्नीनः, अनुपदसर्वान्नायानयमिति ( सू० )
खः । ( गृध्नुः ) त्रसिगृधीति ( सू० ) क्नुः । ( गर्धनः ) जुचङ्‌क्रम्येति ( सू० ) युच् । अभिलषति
तच्छीलोभिलाषुकः, लषपतपदेत्युकञ् ( सू० ) । तृष्यति तच्छीलस्तृष्णक्, स्वपितृषोर्नजिङ् ( सू० ),
तृष्णग्जान्तः, लुब्धे– उपचारः । तृषितस्तर्षितः पिपासितश्च । भृशं लुम्पति भृशं लुभ्यति ( लोलुप इ० ),
यङ्लुगन्तादच् । केचित्पूर्वैः संबध्नन्ति । लालसो लम्पटश्च ॥ २२ ॥</c>


<v>सोन्माद( उन्मद )स्तून्मदिष्णुः स्यादविनीतः समुद्धतः ।
मत्ते शौण्डोत्कटक्षीवाः कामुके कमितानुकः ॥ २३ ॥</v>
<c>उन्माद्यति तच्छील उन्मदिष्णुः–
भूताद्याविष्टः, अलंकृञ्‌निराकृञिति ( सू० ) इष्णुच्‌ । ( अविनीतः ) निर्मयोदोपि । मद्येन माद्यति स्म
मत्तः । शुण्डायां भवः शौण्डः शुण्डास्त्यस्य वा, अण्‌प्रकरणे ज्योत्स्नादिभ्यउपसंख्यानात् ( वा० ) ।
उत्क्रान्तः कटीछादनादुत्कटः, उद्रिक्तो वा, संप्रोदश्चकटच् ( सू० ) । क्षीवते स्म क्षीवः, क्षीवृ मदे, अनु-
पसर्गात्फुल्लक्षीवेति ( सू० ) साधुः । कामयते तच्छीलः ( कामुक इ० ), लषपतपदेस्युकञ् ( सू० ),
तृन् ( सू० ) ॥ २३ ॥</c>


<v>कम्रः कामयिताभीकः कमनः कामनोभिकः ।
विधेयो विनयग्राही वचने स्थित आश्रवः ॥ २४ ॥</v>
<c>( कम्रः ) नमिकम्पीति ( सू० ) रः । ( कमनः ) अनुदात्तेतश्चेति ( सू० )
युच्‌ , औणादिकस्त्वपरः । कामनः कमनोभिक इति तु युक्तः पाठः, आयादयआर्धधातुकेवा ( सू० )
इति पक्षे कमेर्णिङ्‌ । अनुकाभिकाभीकःकमितेति ( सू० ) अन्वभिभ्यां के ( कनि ) साधवः ।
[ छेको विदग्धे व्यसनिपञ्चभद्रावुपप्लुते । वेश्यापतिर्भुजंगः स्यात्षिड्गः पल्लविको विटः । ] विधातव्यो
विधेयो यथेष्टं विनियोज्यः । विनयः शास्त्रजः संस्कार इन्द्रियजयो वा । आशृणोति वाक्यमाश्रवः ॥ २४ ॥</c>


<v>वश्यः प्रणेयो निभृतविनीतप्रश्रिताः समाः ।
धृष्टे धृष्णुर्वि( धृष्णग्वि )यातश्च प्रगल्भः प्रतिभान्विते ॥ २५ ॥</v>
<c>( वश्यः ) वशंगतः ( सू० ) इति यत् । प्रणेतव्य आयत्तः ( प्रणेयः ) । प्रणेयान्ताः षडेकार्था इत्येके ।
निभृतोऽचपलः । प्रश्रयति प्रश्रितः । धृष्णोति स्म धृष्टः, धृषिशसीवैयात्ये ( सू० ) इतीडभावः । धृष्णोति
तच्छीलो धृष्णुः, त्रसिगृधीति ( सू० ) क्नुः । धृषेश्चेतिवक्तव्यात् ( वा० ) नजिङि धृष्णक् । बिरुद्धं
याति स्म वियातः । प्रगल्भते प्रगल्भः । प्रज्ञा नवनवोन्मेषशालिनी प्रतिभा मता ( रुद्रः ), प्रतिभा-
त्यस्यामिति ( प्रतिभा ) । प्रत्युत्पन्नमतिस्तत्कालवीश्च ॥ २५ ॥</c>


;p{0170}
<v>स्यादधृष्टे तु शालीनो विलक्षो विस्मयान्विते ।
अधीरे कातरस्त्रस्नौ भीरुभीरुकभीलुकाः ॥ २६ ॥</v>
<c>शालां प्रवेष्टुमर्हति शालीनः, शालीन-
कोपीनइति ( सू० ) साधुः । विरुद्धं लक्षयते विरुद्धं लक्षमस्य वा विलक्षः, निष्प्रतिपत्तिरित्यर्थः । ईष-
त्तरति कातरः, कतरस्यायं वा, अत्र कातरा स्त्रीति न स्यात् । इतो निद्रःल्वन्तास्ताच्छील्ये । त्रस्यति
त्रस्नुः, त्रसिगृधीति ( सू० ) क्नुः । ( भीरुः, इ० ) बिभेति तच्छीलः, भियःकुक्लुकनौ ( सू० ), कुक-
न्‌वक्तव्याच्च ( वा० ) । दरितो भीतस्त्रस्तश्चकितश्च ॥ २६ ॥</c>


<v>आशंसुराशंसितरि गृहयालुर्ग्रहीतरि ।
श्रद्धालुः श्रद्धया युक्ते पतयालुस्तु पातुके ॥ २७ ॥</v>
<c>(आशंसुः ) सनाशंसभिक्षउः ( सू० ) ।
गृहयते गृहयालुः, स्पृहिगृहीति ( सू० ) आलुव्‌ ।श्रद्धधाति तच्छीलः श्रद्धालुः । आद्यः पतिश्चौरादि-
कोऽदन्तः, पतयति पतयालुः, स्पृहिगृहीति ( सू० ) आलुच् । पतति तच्छीलः पातुकः, लषपतपदेत्यु-
कञ् ( सू० ) ॥ २७ ॥</c>


<v>लज्जाशीलेऽपत्रपिष्णुर्वन्दारुरभिवादके ।
शरारुर्घातुको हिंस्रः स्याद्वर्धिष्णुस्तु वर्धनः ॥ २८ ॥</v>
<c>( अपत्रपिष्णुः ) अपत्रपते तच्छीलः, भ्राज्यलंकृयितिवक्तव्यात् ( वा० )
इष्णुच् । वन्दते तच्छीलः ( वन्दारुः ), शृवन्द्योरारुः ( सू० ) । ( शरारुः, इ० ) शृणाति हन्ति हिनस्ति
च तच्छीलः, शृवन्द्योरारुः ( सू० ), लषपतपदेत्युकञ् ( सू० ), नमिकम्पीति ( सू० ) रश्च ॥ २८ ॥</c>


<v>उत्पतिष्णुस्तूत्पतितालंकरिष्णुस्तु मण्डनः ।
भूष्णुर्भविष्णुर्भविता वर्तिष्णुर्वर्तनः समौ ॥ २९ ॥</v>
<c>( वर्विष्णुः,
इ० ) अलंकृञिति ( सू० ) इष्णुच, अनुदात्तेतश्चेति ( सू० ) युच् । भवति तच्छीलः ( भूष्णुः ), ग्लाजि-
स्थश्चग्स्नुः । ( भविष्णुः, इ० ) भुवश्चेति ( सू० ) इष्णुच, तृन् ( सू० ) । ( वर्तिष्णुः, इ० ) इष्णुच्‌ ,
युच्च ॥ २९ ॥</c>


<v>निराकरिष्णुः क्षिप्नुः स्यात्सान्द्रस्निग्धस्तु मेदुरः ।
ज्ञाता तु विदुरो विन्दुर्विकासी तु विकस्वरः ॥ ३० ॥</v>
<c>क्षिपति तच्छीलः क्षिप्नुः, त्रसिगृधीति ( सू० ) क्नुः । [ सान्द्रशब्दोत्यन्तार्थो भवति ]
सान्द्रः पीनः स्निग्धश्च ( सान्द्रस्निग्धः ) । मेद्यति मेदुरः, भञ्जभासमिदोघुरच् ( सू० ) । वेति तच्छीलो
विदुरः, विदिभिदिच्छिदेःकुरच्‌ ( सू० ) । वेत्ति विन्दुः, विन्दुरिच्छुः ( सू० ) इति साधुः । ( विकासी )
विकसति तच्छीलः, वौकस( ष )लसेतिघिनुण् ( सू० ) । ( विकस्वरः ) स्थेशभासपिसकसोवरच् ( सू० )
॥ ३० ॥</c>


<v>विसृत्वरो विसृमरः प्रसारी च विसारिणि ।
सहिष्णुः सहनः क्षन्ता तितिक्षुः क्षमिता क्षमी ॥ ३१ ॥</v>
<c>( विसृत्वरः ) विसरति तच्छीलः, इण्नश्‌जीति ( सू० ) क्वरप्‌ । ( विसृमरः ) सृवस्यदःक्स-
रच् ( सू० ) । (प्रसारी) प्रेलपप्तृद्रुमथेति ( सू० ) घिनुण्‌ । ( सहिष्णुः, इ० ) सहेरिष्णुच् , युच्च ।
( क्षन्ता ) क्षमेस्तृन् , ऊदित्वाद्वेट् । ( तितिक्षुः ) तिजेःक्षमायाम् ( वा० ), गुमिजीति ( सू० ) सन् ,
सनाशंसेति ( सू० ) उः । ( क्षमी ) शमित्यष्टाभ्योघिनुण्‌ ( सू०) ॥ ३१ ॥</c>


<v>क्रोधनोऽमर्षणः कोपी चण्डस्त्वत्यन्तकोपनः ।
जागरूको जागरिता घूर्णितः प्रचलायितः ॥ ३२ ॥</v>
<c>( क्रोधनः ) क्रुधमण्डार्थे-
भ्यश्चेति ( सू० ) युच्‌ । कोपनो रोषणश्च । ( चण्डः ) चडि कोपे । ( जागरूकः ) जागरूकश्च ( सू० )
इति– ऊकञ् , ( जागरिता ) चकारात्तृन् । प्रचल इवाचरन् प्रचलायितः, य उपविष्टो निद्रया घूर्णितः
॥ ३२ ॥</c>


;p{0171}
<v>स्वप्नक्‌ शयालुर्निद्रालुर्निद्राणशयितौ समौ ।
पराङ्मुखः पराचीनः स्यादवाङ्प्यधोमुखः ॥ ३३ ॥</v>
<c>( स्वप्नक् ) स्वपितृषोर्नजिङ् ( सू० ) । ( शयालुः ) शीङश्चेतिवक्तव्यादालुच्‌ ( शीङो-
वाच्यः ) । ( निद्रालुः ) निद्राति तच्छीलः, निद्रातन्द्रेत्यालुच् ( स्पृहिगृहिपतिदयीति ) । निद्राति स्म
निद्राणः, संयोगादेरातोधातो ( सू० ) इति निष्ठा नत्वम् । पराञ्चतीति पराङ् ( पराचीनः ), विभाषा-
ञ्चेरदिक्‌स्त्रियाम् ( सू० ) इति स्वार्थे खः । संमुखीनस्त्वभिमुखः । अवाञ्चत्यबाङ्, अवाचीनोपि ॥ ३३ ॥</c>


<v>देवानञ्चति देवद्र्यङ् विष्वद्र्यङ् विष्वगञ्चति ।
यः सहाञ्चति सध्र्यङ् स स तिर्यङ् यस्तिरोञ्चति ॥ ३४ ॥</v>
<c>( देवद्र्यङ्, इ० ) विष्वग्देवयोश्चटेरद्र्यञ्चतावप्रत्यये ( सू० ), विष्वक्सर्वतोर्थेव्ययम् । ( सध्रवङ् ) सहस्य-
सध्रिः ( सू० ) इत्यञ्चतौ परे सध्र्यादेशः । ( तिर्यङ् ) तिरसस्तिर्यलोपे ( सू० ) ॥ ३४ ॥</c>


<v>वदो वदावदो वक्ता वागीशो वाक्पतिः समौ ।
वाचोयुक्तिपदुर्वाग्ग्मी वावदूकोतिवक्तरि ॥ ३५ ॥</v>
<c>वदति
( वदः ) वदावदः, चरिचलिपतिवदिभ्योद्वित्वमभ्यासस्यात्वंवा ( वा० ) । वाचो युक्तौ पटुः, वाग्दिक्‌-
पश्यद्‌भ्योयुक्तिदण्डहरेषु ( वा० ) इति षष्ठ्या अलुक्‌ । प्रशस्ता वागस्त्यस्य वाग्ग्मी, वाचोग्मिनिः ( सू० ) ।
वावद्यते तच्छीलो वावदूकः, यजजप– ( सू० ) इत्यत्र वदेरनु[ प ]देशः कार्य इति पदकारवाक्यादूकः ।
वक्तरीति, तृन् ( सू० ) । प्रवाक् प्रगल्भः सुमुखश्च ॥ ३५ ॥</c>


<v>स्याज्जल्पाकस्तु वाचालो वाचाटो बहुगर्ह्यवाक्‌ ।
दुर्मुखे मुखराबद्धमुखौ शक्तः( क्लः ) प्रियंवदे ॥ ३६ ॥</v>
<c>( जल्पाकः ) जल्पभिक्षेति ( सू० ) ताच्छील्वे
षाकन् । ( वाचाल इ० ) आलजाटचौवहुभाषिणि ( सू० ) । गर्ह्यजापी जञ्जपूकः । मुखेन वाग्लक्ष्यते,
निन्दितं मुखमस्त्यस्य मुखरः, ( रप्रकरणे ) खमुखकृञ्जेभ्योरोवक्तव्यः ( वा० ) । अबद्धमनियन्त्रितं
मुखमस्त्यस्याबद्धमुखः । शक्नोति वक्तुं शक्तः । ( प्रियंवदः ) प्रियवशेवदःखच्‌ ( सू० ) ॥ ३६ ॥</c>


<v>लोहलः स्यादस्फुटवाग्गर्ह्यवादी तु कद्वदः ।
समौ कुवादकुचरौ स्यादसौम्यस्वरोऽस्वरः ॥ ३७ ॥</v>
<c>( लोहलः ) लुह कत्थनादौ । कुत्सितं वदतीति कद्वदः, रथवदयोश्च ( सू० ) इति कोः कत् । अनुत्तरो
यद्वदश्च । कुत्सितो वादोस्य कुवादः । कुत्सितं चरति कुचरः, पचाद्यच् ( नन्दिग्रहीति ) । विपरीतः
स्वर्गस्य– अस्वरः, नञ्‌ तद्विरुद्धेनर्थवत् ॥ ३७ ॥</c>


<v>रवणः शब्दनो नान्दीवादी नान्दीकरः समौ ।
जडोज्ञेऽने( जडोज्ञ ए )डमूकस्तु वक्तुं श्रोतुमशिक्षिते ॥ ३८ ॥</v>
<c>( रवणः, इ० ) रौति शब्दायतीति, चल-
नशब्दार्थात् ( सू० ) इति युच् । नान्दीं मङ्गलपाठं करोति नान्दीकरः, दिवाविभेति ( सू० ) टः ।
( जडः ) जल घान्ये ( चान्द्रोधातुः ), डलयोरेकत्वम् । अज्ञोऽतीक्ष्णधीः । मातृमुखो मातृशासि-
तश्च । तीक्ष्णधीस्तु कुशाग्रीयः । न– एडोपि ( अ )वर्करोपि मूकः– एडमूकसदृशो वा– अनेडमूकः,
नञिवयुक्तमन्यसदृशाधिकरणेतथाह्यर्थः ( भाष्यव० ), एडो हि बधिरः ॥ ३८ ॥</c>


<v>तूष्णींशीलस्तु तूष्णीको नग्नोऽवासा दिगम्बरः ।
निष्कासितोवकृष्टः स्यादपध्वस्तस्तु धिक्‌कृतः ॥ ३९ ॥</v>
<c>( तूष्णीकः ) तूष्णीमः
शीलेकोमलोपश्चवक्तव्यः ( वा० ) । ओणजी व्रीडे, नजते स्म नग्नः । अविद्यमानं वासोस्य– अवासाः ।
अवकृष्यते दूरीक्रियते स्मावकृष्टः, निःसारित इत्यर्थः ॥ ३९ ॥</c>


;p{0172}
<v>आत्तगन्धो( र्वो )भिभूतः स्याद्दापितः साधितः समौ ।
प्रत्यादिष्टो निरस्तः स्यात्प्रत्याख्यातो निराकृतः ॥ ४० ॥</v>
<c>आत्तो गृहीतो गन्धोभिमानोस्यात्तगन्धः ।
चत्वार एकार्था इत्येके । ( समौ ) दण्डितार्थे । प्रत्यादिश्यते स्म प्रत्यादिष्टः, अनङ्गीकृत इत्यर्थः । अप-
विद्धोपि ॥ ४० ॥</c>


<v>निः( नि )कृतः स्याद्विप्रकृतो विप्रलब्धस्तु वञ्चितः ।
मनोहतः प्रतिहतः प्रतिबद्धो हतश्च सः ॥ ४१ ॥</v>
<c>निःक्रियते खलीक्रियते स्म निःकृतः । मनसि हतो मनोहतः । प्रतिबन्धः प्रवृत्ति-
निवारणार्थः ॥ ४१ ॥</c>


<v>अधिक्षिप्तः प्रतिक्षिप्तो बद्धे कीलितसंयतौ ।
आपन्न आपत्प्राप्तः स्यात्कान्दिशीको भयद्रुतः ॥ ४२ ॥</v>
<c>प्रतिक्षिप्यते न्यक्क्रियते स्म प्रतिक्षिप्तः । ( कीलितः ) कील बन्धने । प्राप्त आपदं
आपत्प्राप्तः, प्राप्तापन्नेचद्वितीययेति ( सू० ) समासः । ( कांदिशीकः ) कां दिशं व्रजामीति व्याकुलः,
पृषोदरादिः ( सू० ) । भयाद् द्रुतः पलायितः ॥ ४२ ॥</c>


<v>आक्षारितः क्षारितोभिशस्ते संकसुकोस्थिरे ।
व्यसनार्तोपरक्तौ द्वौ विहस्तव्याकुलौ समौ ॥ ४३ ॥</v>
<c>आक्षार्यते स्वरूपाच्चाल्यते– आक्षारितः, अली-
कोत्पन्नपातकव्यपदेशः । अभिशस्तोभिदूषितः, मैथुनं प्रतीत्येके । ( संकसुकः ) समिकस-
उकन् ( उ० ), अनिश्चित इत्येके । समावित्येव । व्यस्यति श्रेयोमार्गाद्व्यसनं तेन ऋतो व्यस-
नार्तः, ऋतेचतृतीयासमासे ( सू० ) इति वृद्धिः । उपरज्यते स्मोपरक्तः । विगतो हस्तो
यस्य स विहस्तः, किंकर्तव्यतामूढत्वात् ॥ ४३ ॥</c>


<v>विक्लवो विह्वलः स्यात्तु विवशोरिष्टदुष्टधीः ।
कश्यः कशार्हे सन्नद्धे त्वाततायी वधोद्यते ॥ ४४ ॥</v>
<c>विक्लवते कातरीभवति विक्लवः, क्लवि-
र्धातुगणापरिसमाप्तेर्लौकिकः । विरुद्धं ह्वलति विह्वलः । विरुद्धं वष्टि कामयते विवशः । अरिष्टेन
मरणचिह्नेन श्वासादिना दुष्टा धीर्यस्य । कशा चर्मयष्टिस्तद्घातोप्युपचारात् , तामर्हति कश्यः– अश्वादिः,
दण्डादित्वाद्यः ( सू० ) । सन्नद्धः सन् यो वधार्थमुद्यतः स आततः सोद्योगः सन्नेति वधाद्यर्थं धावति
अवश्यं, आतं पलायमानं तायते वा– आततायी । वध उपलक्षणं यत्स्मृतिः– अग्निदो गरदश्चैव शस्त्रपाणि-
र्धनापहः । क्षेत्रदारहरश्चैव षडेते त्वाततायिनः ॥ ४४ ॥</c>


<v>द्वेष्ये त्वक्षिगतो वध्यः शीर्षच्छेद्य इमौ समौ ।
विष्यो विषेण यो वध्यो मुसल्यो मुसलेन यः ॥ ४५ ॥</v>
<c>अक्षिगतो यथा किंशारुकादिः खेदकृत् । वधं
शीर्षच्छेदं चार्हति । ( विष्यः ) नौवयोधर्मेति ( सू० ) यत् । ( मुसल्यः ) मुसलेन वध्य इत्यर्थः ॥ ४५ ॥</c>


<v>शिश्विदानोकृष्णकर्मा चपलश्चिकुरः समौ ।
दोषैकदृक् पुरोभागी निकृतस्त्वनृजुः शठः ॥ ४६ ॥</v>
<c>( शिश्विदानः ) श्विदि श्वैत्ये, लिटःकानज्वा ( सू० ) । अकृष्णं निष्पापत्वाच्छुक्लं कर्मास्याकृष्णकर्मा । चप्यते
चपलः चप सान्त्वने । चिनोति चिकुरः, चकेर्वा रूपं, लक्ष्यं च– तां वीक्ष्य लीलाचिकुरामनङ्गः स्वचाप-
सौन्दर्यमदं मुमोच ( कु० सं० ) । चलाचले स्यात्तरलश्चापलश्चञ्चलश्चलः । दोष एकस्मिन्नेव दृग्ज्ञानमस्य,
यत्कात्यः– दोषैकग्राहिहृदयः पुरोभागीति कथ्यते । पुरोग्रे भजते पूर्व[ सूर्प ]वत्पुरोभागी । निकृणोति
हिनस्ति स्म निकृतः । ( शठः ) शठ कैतवे ॥ ४६ ॥</c>


;p{0173}
<v>कर्णेजपः सूचकः स्यात्पिशुनो दुर्जनः खलः ।
नृशंसो घातुकः क्रूरः पापो धूर्तस्तु वञ्चकः ॥ ४७ ॥</v>
<c>कर्णे जपति सूचयति कर्णेजपः, स्तम्बकर्णयोरमि
जपोः ( सू० ) इत्यच् । पेशयत्येकदेशेन सूचयति पिशुनः, पिश अवयवे, अपिश्यति खण्डयतीति श्रीभोजः ।
दुष्टो जनः, दुष्टं जनयति वा दुर्जनः । खं शून्यं लाति खलः, खलति चलति वा । नृञ्शंसति नृशंसः ।
हन्ति तच्छीलो घातुकः, लषपतपदेति ( सू० ) उकञ्‌ । क्रुङ् गतिकौटिल्ये ( अस्मात् ) क्रूरः, कृणाति
वा । पिबति धर्मं पापः, पापं वास्त्यस्य । धूर्तते ( धुर्वति स्म ) धूर्तः ॥ ४७ ॥</c>


<v>अज्ञे मूढयथाजातमूर्खवैधेयबालिशाः ।
कदर्ये कृपणक्षुद्रकिंपचानमितंपचाः ॥ ४८ ॥</v>
<c>मुह्यति मूढः । यथैव जातस्त-
थैव स्थितोऽसंस्कृतत्वाद्यथाजातः । मुह्यति मूर्खः, मुहेःखोमूर्च ( उ० ) । विधाया भोजनस्यापत्यमिव
वैधेयः, विधेयात्स्वार्थेऽण् वा । वाल्यते वालिशः, वाडृ आप्लाव्ये, बडिशाच्छेषेऽण् वा । मातृशासितश्च ।
यद्भविष्यो देवपरः । कुत्सितोर्यः स्वामी कदर्यः । कल्पते कृपणः । क्षुद्यतेल्पत्वात्क्षुद्रः । किंचित्पचति
किंपचानः, औणादिक आनच्‌ । मितं पचति मितंपचः, मितनखेच ( सू० ) इति पचः ग्वच् । कीना-
शोपि ॥ ४८ ॥</c>


<v>निःस्वस्तु दुर्विधो दीनो दरिद्रो दुर्गतोपि सः ।
वनीयको याचनको मार्गणो याचकार्थिनौ ॥ ४९ ॥</v>
<c>दुष्टा विधा प्रकारो भोजनं वास्य दुर्विधः । दीयते दीनः, दीङ् क्षये, स्वादयओदितः
( ग० ) । दुःस्थः कीकटश्च । ( वनीयकः ) वनु याचने । याचते याचनः, युच्‌ कन् । मार्गति मार्गणः ।
अर्थयते तच्छीलोऽर्थी, अर्थाच्चासनिहितइति ( सू० ) इनिर्वा । तर्कु[ र्क ]कश्च ॥ ४९ ॥</c>


<v>अहंकारवानहंयुः शुभंयुस्तु शुभान्वितः ।
दिव्योपपादुका देवा नृगवाद्या जरायुजाः ॥ ५० ॥</v>
<c>अहमिति
विभक्तिप्रतिरूपको निपातः, अहमस्त्यस्य–अहंयुः, अहंशुभमोर्युस् ( सू० ), निपातनान्मान्तत्वम् । दिवि
भवा दिव्या उपपा[ प ]द्यन्ते दिव्योपपादुकाः, द्युप्रागपागिति ( सू० ) यत् , लषपतपदेत्युकञ् ( सू० ) ।
अदृष्टसंहतेभ्यः परमाणुभ्यो जायन्ते सद्य इत्यर्थः । अयोनिजत्वार्थं पुनरिहोक्ताः । नरो गोमहिष्याद्याश्च
जरायुजाः, जरायुर्गर्भशय्या ॥ ५० ॥</c>


<v>स्वेदजाः कृमिदंशाद्याः पक्षिसर्पादयोण्डजाः ।
उद्भिदस्तरुगुल्माद्या उद्भिदुद्भिज्जमुद्भिदम् ॥ ५१ ॥</v>
<c>आद्यशब्दान्मशकयूकाद्याः । आदिशब्दः प्रकारे व्यवस्थायां वा
पिपीलिकाद्यर्थः । आद्यशब्दात्तृणाद्याः । उद्भिनत्ति भुवमुद्भित्– उद्भिदं च, क्विप्‌ , कश्च । उद्भेदनमुद्भित्ततो
जायत इत्युद्भिज्जं, डः । इत्थमयोनिजजरायुजस्वेदजाण्डजोद्भिज्जत्वेन पञ्चधा भूतसर्गः । एषामेवा( वा० )-
न्तरभेदाच्चतुर्दशविधत्वं, यदाहुः– अष्टविकल्पो दैवस्तिर्यग्योनिश्च पञ्चधा भवति । मानुष्य एकविधः स
समासाद् भौतिकः सर्गः । पैशाचो राक्षसो याक्षो गान्धर्वः शाक्र एव च । सौम्यश्च प्राजापत्यश्च ब्राह्मोष्टौ
देवयोनयः ॥ ५१ ॥</c>


<v>सुन्दरं रुचिरं चारु सुषमं साधु शोभनम् ।
कान्तं मनोरमं रुच्यं मनोज्ञं मञ्जु मञ्जुलम् ॥ ५२ ॥</v>
<c>सुन्दरं सुष्ठु नन्दयतीति नैरुक्ताः । रोचते रुचिरं, रुचिं राति वा । चरति मनो-
स्मिंश्चारु । सुष्ठु समं शोभना समात्रेति वा सुषमं, लक्षणया चारु । साध्नोति साधु । शोभते शोभनं,
युच् । काम्यते कान्तम् । रोचते रुच्यं, राजसूयसूर्यमृषोद्यरुच्येति ( सू० ) कर्तरि साधुः । जानातीति
ज्ञं, इगुपधज्ञेति ( सू० ) कः, मन एव ज्ञं यत्र तन्मनोज्ञम् । सर्वैर्मन्यते मञ्जु , धर्मि । ( मञ्जुलं ) धर्म-
मात्रवृत्त्या तु मत्वर्थीयो लः श्यामलपिङ्गलादिवत् । हारि वल्गु मनोहारि च ॥ ५२ ॥</c>


;p{0174}
<v>तदा( द )सेचनकं तृप्तेर्नास्त्यन्तो यस्य दर्शनात् ।
अभीष्टेभीप्सितं हृद्यं दयितं वल्लभं प्रियम् ॥ ५३ ॥</v>
<c>आसिच्यत
आप्याय्यते दृगनेन– आसेचनकं, यस्य दर्शनाद् दृग्न तृप्यति । आभिमुख्येनेष्यतेभीष्टम् । अभ्याप्तुमिष्टम-
भीप्सितम् । हृदयस्य प्रियं हृयं, हृदयस्यप्रियइति ( सू० ) यत् , हृदयस्यहृल्लेखेति ( सू० ) हृत् । दयते
चित्तमादत्ते दयितम् । ( वल्लभं ) वल्लेति सौत्रः प्रीत्यर्थः । प्रीणाति प्रियं, कः ॥ ५३ ॥</c>


<v>निकृष्टप्रतिकृष्टार्वरेफयाप्यावमाधमाः ।
कुपूयकुत्सितावद्यखेटगर्ह्याणकाः समाः ॥ ५४ ॥</v>
<c>निकृष्यते
निकृष्टः । एवं प्रतिकृष्टः । अर्वत्यार्वा । रिफति हिनस्ति रेफः । यापिता गुणा अस्माद्याप्यः, जपादित्वाद्वत्वे
( ग० ) याव्योपि । अवोभवोवमः । अधोभवोधमः, अवोधसोर्लोपश्च ( सू० ) इति मः सलोपश्च । कुत्सितं पूयते
कुपूयः । नोद्यतेवद्यः, अवद्यपण्यवर्यागर्ह्येति ( सू० ) साधुः । खेटति त्रस्यतीति खेटः, खिट उत्त्रासने ।
अणति रटतीत्यणकः, अच् कुत्सायां कन् ( कुत्सिते ) । कट्‌वरोपि ॥ ५४ ॥</c>


<v>मलीमसं तु मलिनं कच्चरं मलदूषितम् ।
पूतं पवित्रं मेध्यं च वीध्र तु विमलार्थ( त्म )कम् ॥ ५५ ॥</v>
<c>( मलिनं, मलीमसं )
मलोस्त्यस्येति, ज्योत्स्नातमिस्रेति ( सू० ) साधुः । कुत्सितं चरति कञ्चरम् । म्लानं कल्मषं च । पुनाति
पूतम् । पूयतेनेनेति पवित्रम् । मेधनीयं मेध्यं, मेधायां साधु वा । विशेषेणेन्द्धे वांध्रं, रक् ॥ ५५ ॥</c>


<v>निर्णिक्तं शोधितं मृष्टं निःशोध्यमनवस्करम् ।
असारं फल्गु शून्ये तु वशिकं तुच्छरिक्तके ॥ ५६ ॥</v>
<c>( निर्णिक्तं )
णिजिर्‌ शौचे । ( मृष्टं ) मृजू( ष्‌ ) शुद्धौ । निष्क्रान्तं शोध्यान्निःशोध्यम् । अविद्यमानोवस्करो वर्च-
स्कोस्यानवस्करम् । फलति विशीर्यते फल्गु , ञिफला विशरणे । शुने हितं शून्यं शुन्यं च, उगवादि-
भ्योयत् ( सू० ) इत्यत्र शुनःसंप्रसांरणंवाचदीर्घत्वम् ( ग० ) । उश्यते काम्यतेनावृतत्वाद्वशिकम् ।
सुद्यते स्म तुच्छम् । रिच्यते रिक्तं, रिच वियोजने ॥ ५६ ॥</c>


<v>क्लीबे प्रधानं प्रमुखप्रवेकानुत्तमोत्तमाः ।
मुख्यवर्यवरेण्याश्च प्रवर्हानवरार्ध्यवत् ॥ ५७ ॥</v>
<c>प्रधीयते प्रधानम् । प्रकृष्टं मुखमस्य प्रमुखः ।
प्रकृष्टो वेकः पृथक्त्वमस्य प्रवेकः । नास्त्युत्तमोस्मादनुत्तमः । अतिशयेनोद्गत उत्तमः । मुखमिव मुख्यः,
शाखादिभ्योयः ( सू० ) । वरणीयो वर्यः । व्रियते वरेण्यः, वृञएण्यः ( उ० ) । प्रकृष्टो वर्हः परिच्छदोस्य
( प्रवर्हः ), वृह वृद्धौ वर्ह प्राधान्ये वा, प्रबृहत्युद्यच्छते वा प्रबर्हः, बृह उद्यमे । अनवरार्धे मुख्ये भागे
भवांऽनवरार्ध्यः ॥ ५७ ॥</c>


<v>परार्ध्याग्रप्राग्रहरप्राध्याध्याग्रीयमग्रियम् ।
श्रेयाञ्श्रेष्ठः पुष्कलः स्यात्सत्तमश्चातिशोभने ॥ ५८ ॥</v>
<c>परार्धे भवः परार्ध्यः, परावराधमोत्तमपूर्वाच्चेति ( सू० ) यत् । अगति न गच्छति वा–अग्रं
[ ग्रः ] । प्रकृष्टमग्रं हरति प्राग्रहरः । प्राग्रे भवः प्राग्र्यः । (अग्र्यः, इ० ) अग्राद्यत् ( सू० ), घच्छौच
( सू० ) । अग्रणीर्ग्रामणीः शालीवरश्च । ( श्रेयान् , इ० ) अतिशयेन प्रशस्यः, इष्ठन्नीयसुनौ,
प्रशस्यस्यश्रः ( सू० ) । पुष्यति पुष्कलः । अतिशयेन सन् सत्तनः ॥ ५८ ॥</c>


<v>स्युरुत्तरपदे व्याघ्रपुंगवर्षभकुञ्जराः ।
सिंहशार्दूलनागाद्याः पुंसि श्रेष्ठार्थगोचराः ॥ ५९ ॥</v>
<c>पुरुषो व्याघ्र
इव शूरः पुरुषव्याघ्रः, गोनागः । आद्यशब्दान्मुखचन्द्रपादपद्माद्याः, उपमितंव्याघ्रादिभिः ( सू० ) इति
समासः ।श्रेष्ठस्यार्थो गोचरो विषय एषाम् ॥ ५९ ॥</c>


;p{0175}
<v>अप्राग्र्यं द्वयहीने द्वे अप्रधानोपसर्जने ।
विशङ्कट पृथु बृहद्विशालं पृथुलं महत् ॥ ६० ॥</v>
<c>उपसृज्यते नियुज्यत उपसर्जनं, आविष्टलिङ्‌गत्वा-
त्क्लीबे, यथा– उपसर्जनं भार्या । अप्राग्र्यस्तु वाच्यलिङ्‌गः । उपाग्रं च । विशी( स्ती )र्यते विशंकटः, वेःशालच्-
शंङ्‌कटचौ ( सू० ) । प्रथते पृथुः । गुणमात्रवृत्तेर्लः ( पृथुलः ) । बृंहते ( बर्हति ) बृहत् । महति
महत् , वर्तमानेपृषद्‌बृहन्महदिति ( उ० ) निपात्यते ॥ ६० ॥</c>


<v>वड्रोरुविपुलं पीनपीव्नी तु स्थूलपीवरे ।
स्तोकाल्पक्षुल्लकाः सूक्ष्मं श्लक्ष्णं दभ्रं कृशं तनु ॥ ६१ ॥</v>
<c>वलते वड्रम् । अवते– उरु, उङ्‌ शब्दे । विपो-
लति विपुलं, पुल महत्वे, कः । विकटं च । प्यायते पीनः, क्तः, प्यायःपी ( सू० ), ओदितश्च ( सू० )
इति निष्ठा नत्वम् । ( पीवन् , पीवरं ) क्वनिप्‌करपच् । ( स्थूलं ) स्थूल परिबृंहणे । घनो बहलश्च ।
स्तौति स्तोकम् । अल्यते– अल्पम् । क्षुद्यते क्षुल्लः । सुष्ठु– उक्ष्यत आप्याय्यते सूक्ष्मम् । दभ्यते
दभ्रम् । ( कृशं ) कृश तनूकरणे । तन्यते तनु ॥ ६१ ॥</c>


<v>स्त्रियां मात्रात्रुटी पुंसि लवलेशकणाणवः ।
अत्यल्पेल्पिष्ठमल्पीयः कनीयोणीय इत्यपि ॥ ६२ ॥</v>
<c>मीयतेल्पत्वान्मात्रा । त्रुटति त्रुटिः । लूयते लवः ।
लिश अल्पीभावे, लिश्यते लेशः । कणति निमीलति कणः । अणत्यणुः । अतिशयेनाल्पं ( अल्पीय इ० ),
इष्ठन्नीयसुनौ । ( कनीयः ) युवाल्पयोःकन्नन्यतरम्याम् ( सू० ) । अतिशयेनाणु– अणीयः, तुरिष्ठेमे-
यस्सु ( सू० ), टेः ( सू० ) इति टेर्लोपः ॥ ६२ ॥</c>


<v>प्रभूतं प्रचुरं प्राज्यमदभ्रं बहुलं बहु ।
पुरुहु( हं ) पुरु भूयिष्ठं स्फिरं भूयश्च भूरि च ॥ ६३ ॥</v>
<c>प्रभवति प्रभूतम् । प्रचीयते प्रचोर्यते वा प्रचुरम् ।
प्राज्यते प्राज्यं, प्रकर्षणाजी( वी )यते वा । न दभ्रमदभ्रम् । बंहते बहु । ( बहुलं ) प्राग्वन्मत्वर्थीयो
लः । पूर्वते पुरु । पुर्विति हूयते पुरुहु । अतिशयेन बहु भूयिष्ठं, बहोर्लोपोभूचबहोः ( सू० ), इष्ठस्य-
मिट्च ( सू० ) इति भूरादेशो यिडागमश्च । स्फायते स्फिरम् । भवति भूरि ॥ ६३ ॥</c>


<v>परःशताद्यास्ते येषां परा संख्या शतादिकात् ॥ ६४ ॥</v>
<c>शतात्परं परः-
शतं ( परःशता अपि ), यत्– ब्रह्मर्षयो ब्रह्महिताय तप्त्वा परःसहस्राः शरदस्तपांसि ( उ० रा० ),
पारस्करादित्वात्सुट् । श्रीभोजस्तु परःशब्दं निपातं मन्यते, यथा परोवरः, परोक्षम् ॥ ६४ ॥</c>


<v>गणनीये तु गणेयं संख्याते गणितमथ समं सर्वम् ।
विश्वमशेषं कृत्स्नं समस्तनिखिलाखिलानि निःशेषम् ॥ ६५ ॥</v>
<c>(गणेयं )
उणादौ गणेरेयः । ( गणितं ) कर्मणि क्तः । समति समं सर्वार्थे सर्वनाम, यथा– सूर्यः समेषां समः ।
सर्वति सरति वा सर्वम् । वेवेष्टि विश्वम् । नास्ति शेषमस्याशेषम् । कृती वेष्टने, कृत्यते व्याप्यतेनेन
कृत्स्नम् । समस्यते– एकीक्रियते समस्तम् । निवृत्तं खिलाच्छून्यान्निखिलम् । नास्ति खिलमस्याखिलम् ।
निष्क्रान्तं शेषानिःशेषम् ॥ ६५ ॥</c>


<v>समग्रसकलाखण्डपूर्वादि स्यादनूनके ।
घनं निरन्तरं सान्द्रं पेलवं विरलं तनु ॥ ६६ ॥</v>
<c>संगतमग्रमस्य समग्रं, समं ग्रसते वा । सह कलाभिर्भागैर्वर्तते सक-
लम् । न खण्डं भिन्नमखण्डम् । पिपर्ति पूर्वति वा पूर्वम् । पूर्णमित्येके । आदिशब्दादभिन्नादि । नास्त्यू-
नमस्यानूनम् । ( घनं ) मूर्तौघनः ( सू० ) इति साधुः । निर्गतमन्तरं व्यवधानमस्य निरन्तरम् । सहा-
न्द्यते बध्यते सान्द्रम् । निविडं निविरीशं( सं ) गाढं [ निरन्तरे ] च । पेल्यते क्षिप्यते पेलवम् । विरा-
त्यन्तरं विरलम् । तन्यते तनु । शिथिलं श्लथं च ॥ ६६ ॥</c>


;p{0176}
<v>समीपे निकटासन्नसंनिकृष्टसनीडवत् ।
सदशाभ्यास( श )सविधसमर्यादसवेशवत् ॥ ६७ ॥</v>
<c>संभूता आपोत्रेत्युपचारात्समीपं, द्‌व्‌यन्तरुप-
सर्गेभ्योपईत् ( सू० ) । निबध्नाति निकटं, संप्रोदश्चेति ( सू० ) कटच् । आसीदति स्मासन्नः । संनि-
कृष्यते स्म संनिकृष्टः । समानं नीडमस्य सनीडं, सविधसनीडसमर्यादसवेशसदेशेषुसामीप्ये ( सू० )
इति सामीप्यं लक्षणयात्र । समानो देशोस्य सदेशः । अभ्यस्यतेवाप्यतेभ्यासः । ( सविध इ० ) समाना
विधा मर्यादा वेशश्चास्य ॥ ६७ ॥</c>


<v>उपकण्ठान्तिकाभ्यर्णाभ्यग्रा अप्यभितोव्ययम् ।
संसक्ते त्वव्यवहितमपटान्तरमित्यपि ॥ ६८ ॥</v>
<c>कण्ठस्य समीपमुपकण्ठम् । अन्तोस्यास्तीत्यन्तिकः । अभ्यर्द्यते-
भ्यर्णः, अभेश्चाविदूर्य ( सू० ) इतीडभावः । अभिमुखमप्रमस्याभ्याप्रम् । अभित इति निपातः, अभे-
स्तसिर्वा । नास्ति पटेन तिरस्करिण्यान्तरं व्यवधात्रापटान्तरम् ॥ ६८ ॥</c>


<v>नेदिष्ठमन्तिकतमं स्याद्‌ दूरं विप्रकृष्टकम् ।
दवीयश्च दविष्ठं च सुदूरे दीर्घमायतम् ॥ ६९ ॥</v>
<c>अतिशयेनान्तिकं नेदिष्ठं, नेदी-
योपि, अन्तिकवाढयोर्नेदसाधौ ( सू० ) । दूयतेत्र दूरम् । अतिशयेन दूरं दवीयः, स्थूलदूरेति ( सू० )
यणादि परं लुप्यते पूर्वस्य च गुणः । दृणाति दीर्घम् । आयम्यत आयतं, आयतते वा ॥ ६९ ॥</c>


<v>वर्तुलं निस्तलं वृत्तं बन्धुरं तून्नतानतम् ।
उच्चप्रांशून्नतोद्रग्रोच्छ्रितास्तुङ्गेथ वामने ॥ ७० ॥</v>
<c>वर्तते
भ्रमति वर्तुलम् । निर्गतं तलं प्रतिष्ठास्य निस्तलं, भूभौ नास्ते तत्र वा रजो न तिष्ठति । बध्नाति गतिं
बन्धुरम् । ( उन्नतानतं ) उन्नतं सदुपाधिवशादीषन्नतं, यथा– कण्ठस्य तस्याः स्तनबन्धुरस्य ( कु० सं० ) ।
उच्चयित उच्चम् , ढः, उदश्चो वा, आचपगचादिवत्– मयूरव्यंसकादिर्वा ( सू० ) । प्राश्नुते प्रांशु ।
उन्नमति स्मोन्नतम् । ऊर्ध्वमप्रमस्योदप्रम् । ऊर्ध्वं श्रयति स्मोच्छ्रितम् । तुञ्जत्यादत्ते तुङ्गम् । उत्तुङग-
मुघ्दुरं च । वमति वामोस्त्यस्य वा वामनः ॥ ७० ॥</c>


<v>न्यङ्नीचखर्वह्रस्वाः स्युरवाग्रेवनतानतम् ।
अरालं वृजिनं जिह्ममूर्मिमत्कुञ्चितं नतम् ॥ ७१ ॥</v>
<c>नियतमञ्चति न्यक् । निम्नं चीयते नीचं, नीचै-
र्विद्यतेस्य वा । खर्वति खर्वः । ह्रसति ह्रस्वः । अवनतमप्रमस्यावाप्रं, अधोमुखमित्यर्थः । अवनमति
स्मावनतम् । आनमति स्मानतम् । इयर्ति– अराः सन्ति वास्य– अरालम् । वर्ज्यते वृजिनम् ।
जी( ही )यते जहाति वा जिह्मम् । ( ऊर्मिमत् )ऊर्मयो भङ्गाः सन्त्यस्य । ( कुञ्चितं ) कुञ्च गति-
वैकल्ये । नमति स्म नतम् ॥ ७१ ॥</c>


<v>आविद्धं कुटिलं भुग्नं वेल्लितं वक्रमित्यपि ।
ऋजावजिह्मप्रगुणौ व्यस्ते त्वप्रगुणाकुलौ ॥ ७२ ॥</v>
<c>आविध्यत आविद्धम् । भुजो कौटिल्ये, भुग्नम् । वेल्लति वेल्लितम् ।
वञ्चति वक्रं, रक् । भङ्‌गुरं च । इयर्ति ऋज्यते वा ऋजुः । प्रकृष्टो गुणोस्य सदृशो गुणेच मौर्व्या वा
प्रगुणः । व्यस्यते विपर्यस्यते स्म व्यस्तम् । आकोलत्येकीभवति– आकुलम् ॥ ७२ ॥</c>


<v>शाश्वतस्तु ध्रुवो नित्यसदातनसनातनाः ।
स्थास्नुः स्थिरतरः स्थेयानेकरूपतया तु यः ॥ ७३ ॥</v>
<c>शश्वद्भवः शाश्वतः,
अव्ययानांभमात्रेटिलोपः ( वा० ), आराच्छश्वतोर्नेष्यते ( इ० ) । शाश्वतिकोपि । ध्रुव, ध्रुव स्थैर्ये ।
नियतं भवं नित्यं, त्यब्नेर्ध्रुवे ( वा० ) इति त्यप्‌ । ( सदातन इ० ) सदाभवः सनाभवश्चेति, सायं
चिरमिति ( सू० ) ट्युस्तुट्‌ च । तिष्ठति तच्छीलः स्थास्नुः, ग्लाजिस्थश्चगम्नुः ( सू० ) । अतिशयेन
स्थिरः स्थेयान् , प्रियस्थिरेति ( सू० ) स्थादेशः ॥ ७३ ॥</c>


;p{0177}
<v>कालव्यापी स कूटस्थः स्थावरो जङ्गमेतरः ।
चरिष्णुजङ्गमचरं त्रसमिङ्गं चराचरम् ॥ ७४ ॥</v>
<c>एकरूपो निर्विकारः । निरवधिं कालं
व्याप्नोति स्थिरत्वात् ( कालव्यापी ) । कूटेनाचलत्वेन तिष्ठति कूटस्थः, आत्माकाशादिः । तिष्ठति
तच्छीलः स्थावरः शैलादिः, स्थेशभासेति ( सू० ) वरच् । जङ्गमात्प्राणिनोन्यः ( जङ्गमेतरः ) ।
( चरिष्णुः ) चरेस्ताच्छील्ये– इष्णुच् । भृशं गच्छति जङ्गमः, अकौटिल्येप्यभिधानाद्यङ् ( ज्ञा० ) । ( चरं )
चरेरचि चरिचलिपतीति ( वा० ) वा द्विर्भाव आगागमश्च । त्रस्यति चलत्वात्त्रसम् । इङ्गतीङ्ग,
इगि गत्यर्थः ॥ ७४ ॥</c>


<v>चलनं कम्पनं कम्प्रं चलं लोलं चलाचलम् ।
चञ्चलं तरलं चैव पारिप्लवपरिप्लवे ॥ ७५ ॥</v>
<c>चलति तच्छीलश्चलन, चलनशब्दार्थाद्युच् ( सू० ) । ( कम्पनः ) कम्पते
तच्छीलः, युच् । ( कम्प्रः ) नमिकम्पीति ( सू० ) रश्च । लुड विलोडनेस्माल्लोलम् । ( चलाचलं )
चरिचलीति ( वा० ) द्वित्वमागागमश्च ॥ ७५ ॥</c>


<v>अतिरिक्तः समधिको दृढसन्धिस्तु संहतः ।
खक्खटं कठिनं क्रूरं कठोरं निष्ठुरं दृढम् ॥ ७६ ॥</v>
<c>अतिरिच्यतेतिरिक्तः । सम्यगध्युपरिभवः समधिकः ।
संहन्यते स्म संहतोऽच्छिद्रः । खक्ख हसने, कक्खटमित्येके । ( कठिनं, कठोरं ) कठ कृच्छ्रजीवनेऽस्मा-
दिनच्– ओरंश्चौणादिकौ । कृणाति क्रूरम् । नियतं तिष्ठति निष्ठुरम् । ( दृढं ) दृह वृद्धौ, क्ते, दृढो बल-
वति साधुः ( दृढःस्थूलबलयोः ) ॥ ७६ ॥</c>


<v>जरठं मूर्तिमन्मूर्तं प्रवृद्धं प्रौढमेधितम् ।
पुराणे प्रतनप्रत्नपुरातनचिरंतनाः ॥ ७७ ॥</v>
<c>जीर्यति जरठम् । मूर्च्छति मूर्तम् । नवैकार्था इत्येके । प्रोह्यते
स्म प्रौढम् , प्रादूहोढोढिष्विति ( वा० ) वृद्धिः । ( एधितं ) एध वृद्धौ । पुरापि नवं( भवं )पुरा-
णम् , नश्चपुराणे ( वा० ) । ( प्रतनं, इ० ) पुरात्– त्नतनौ प्रादेशश्च भवार्थे ( नश्चपुराणेप्रात् ) । पुरा-
भवं चिरंभवं, सायंचिरमिति ( सू० ) ट्युस्तुट्‌च, निर्देशान्मान्तत्वम् ॥ ७७ ॥</c>


<v>प्रत्यग्रोभिनवो नव्यो नवीनो नूतनो नवः ।
नूत्नश्च सुकुमारं तु कोमलं मृदुलं मृदु ॥ ७८ ॥</v>
<c>प्रतिनवमग्रमस्य प्रत्यग्रः ।
अभीनूयतेभिनवं, णु स्तुतौ । नव एव नव्यः । ( नवीन इ० ) नवस्यनूभावे त्नप्तनप्‌खाश्चप्रत्ययाः
( वा० ), यच्च । सद्यस्कश्च । सुष्ठु कुत्सितं म्रियते म्लायति वा सुकुमारं, कुमार क्रीडायामित्यस्माद्वा ।
मृद्यते मृदु । ( मृदुलं ) गुणमात्रवृत्तित्वे लच् ॥ ७८ ॥</c>


<v>अन्वगन्वक्षमनुगेनुपदं क्लीबमव्ययम् ।
प्रत्यक्षं स्यादैन्द्रियकमत्यध्य( प्रत्य )क्षमतीन्द्रियम् ॥ ७९ ॥</v>
<c>अन्वञ्चत्यन्वक्– कान्तोव्ययत्वात्प्रागादिवत्
अक्षस्य पश्चादन्वक्षम् , अक्षेण रथो लक्ष्यते । पदस्य क्रमस्य पश्चादनुपदं, पश्चादर्थेव्ययीभावः । अनु-
गच्छत्यनुगं, डः । तत्रैतत्त्रयं ( अन्वक्, अन्वक्षं, अनुपदं च ) अव्ययं वर्तते, क्लीबत्वं तु द्वयोः
( अन्वक्षं, अनुपदं च ) । अक्षिणी प्रतिगतं प्रत्यक्षं अत्यादयःक्रान्ताद्यर्थेद्वितीयया ( वा० ) इति
समासः । इन्द्रियेषु भवमैन्द्रियकम् । अक्षेष्वधिकृतमध्यक्षं, तदतिक्रान्तमत्यध्यक्षम् ॥ ७९ ॥</c>


;p{0178}
<v>एकतानोनन्यवृत्तिरे( रै )काग्रैकायनावपि ।
अप्येकसर्ग एकाग्र्योप्येकायनगतोपि सः ॥ ८० ॥</v>
<c>एकं तननम-
विच्छिन्नो विस्तारोस्यैकतानः । अनन्यैकरूपा वृत्तिर्व्यापारोस्यानन्यवृत्तिः । एकमग्रं पुरोगतं ज्ञेयमस्यैकाग्रः,
स्वार्थेऽण्वा । एकमयनं गतिरस्यैकायनः । एकः सर्गो निश्चयोस्यैकसर्गः । एकमयनं गतः ( एकायन-
गतः) ॥ ८० ॥</c>


<v>पुंस्यादिः पूर्वपौरस्त्यप्रथमाद्या अथास्त्रियाम् ।
अन्तो जघन्यं चरममन्त्यपाश्चात्यपश्चिमम् ॥ ८१ ॥</v>
<c>आदीयते प्रथममित्यादिः, धर्मिवृत्तित्वेप्यजहल्लिङ्‌गं, यथा– आदिर्गर्गकुलम् । धर्म-
वृत्तित्वे भवे यत् , आद्यो वाच्यलिङ्गः– अन्त्यवत् । पूर्वति पूर्वः । पुरो भवः पौरस्त्यः, दक्षिणापश्चात्पुर-
सस्त्यक् ( सू० ) । प्रथते प्रथमः । आदिमोग्रिमश्च । अमत्यन्तः, धर्म( र्मि )वृत्तित्वेप्यस्त्रीलिङ्गः, यथा–
कुलस्यान्तः प्रभु स्त्रियः । जघने भवो जघन्यः, दिगादिभ्योयत् ( सू० ) । चरति चरमः । पश्चाद्भवः
पाश्चात्यः– पश्चिमः, दक्षिणापश्चात्पुरसस्त्यक् ( सू० ), अग्रादिपश्चाड्डिमच् ( सू० ) । अन्तिमोपि ॥ ८१ ॥</c>


<v>मोघं निरर्थकं स्पष्टं स्फुटं प्रव्यक्तमुल्वणम् ।
साधारणं तु सामान्यमेकाकी त्वेक एककः ॥ ८२ ॥</v>
<c>मुह्यन्त्यस्मिन्मोघः, न्यङ्क्वादित्वात् ( सू० ) कुत्वम् । ( स्पष्टं ) स्पश बाधनस्पर्शनयोः । स्फुटति
बहिः प्रकाशते स्फुटम् । प्रकृष्टं व्यज्यते स्म प्रव्यक्तम् । उद्वणत्युल्वणं, पृषोदरादित्वात् ( सू० ) पक्षे
लः । एयौ पूर्वत्र संबध्नंति । उद्धतमुत्कटमुद्रिक्तं च । समानमाधारणमस्य साधारणम् । समानं मान-
मस्य सामान्यं, भावे( स्वार्थे ) ष्यञ्‌ । ( एकाकी, इ० ) एकादाकिनिच्चासहाये ( सू० ), चात्कन्–
लुकौ च ॥ ८२ ॥</c>


<v>भिन्नार्थका अन्यतर एकस्त्वोन्येतरावपि ।
उच्चावचं नैकभेदमुच्चण्डमवलम्बितम् ॥ ८३ ॥</v>
<c>भिन्न इत्यर्थे । त्वोन्यार्थः सर्वनाम, यथा– उत त्वः पश्यन्न ददर्श वाचं[ च्यं ]
( निरुक्तं ) । एत्येकः, यथा– इत्येके मन्यन्ते, यत्कात्यः– प्रधानान्यासहायेषु संख्यायां चैक इष्यते ।
अनित्यन्यः, अघ्न्यादिः ( उ० ) । ( अन्यतरः ) तरप्स्वार्थ– अल्पाच्तरवत् ( सू० ) । एति– इतरः ।
उदक्चावाक्चोच्चावचं, उन्नतं चावनतं च वा, मयूरव्यंसकादिः ( सू० ) । नैकशब्दः सुप्सुपेति ( सू० )
समासात् , नानाप्रकारमित्यर्थः । उच्चण्डते– उच्चण्डम् । अवलम्बतेवलम्बित[ म्बन ]म् । अत एव
उच्चण्डं जानुलम्बि चेति पेठुः । केचित्त्वविलम्बितमित्याशुकार्यमाहुः, उच्चण्डमुत्तालमिति हि
सभ्याः ॥ ८३ ॥</c>


<v>अरुंतुदं तु मर्मस्पृगबाधं तु निरर्गलम् ।
प्रसव्यं प्रतिकूलं स्यादपसव्यमपष्ठु च ॥ ८४ ॥</v>
<c>अरूंषि तुदत्यरुंतुदं, विध्वरुषोस्तुदः ( सू० ) इति खच् । ( मर्मस्पृक् ) स्पृश उप-
तापे, मर्मव्यथकमित्यर्थः । निष्क्रान्तमर्गलाया निरर्गलमनियन्त्रणम् । उद्दाममुच्छृङ्खलं च । ( प्रसव्यं,
अपसव्यं ) प्रगतं– अपगतं सव्याद्वामादित्यर्थः, सव्यशब्दो हि– आराच्छब्दवद्वामदक्षिणार्थः । प्रतीपं कूला-
त्प्रतिकूलं, लक्षणया विरुद्धार्थं प्रतिलोमवत् । अपतिष्ठत्यपष्ठु, कुः, सुषामादित्वात् ( सू० ) षत्वम् ।
विपरीतं विलोमं च ॥ ८४ ॥</c>


<v>वामं शरीरे सव्यं स्यादपसव्यं तु दक्षिणम् ।
संकटं ना तु संबाधः कलिलं गहनं समे ॥ ८५ ॥</v>
<c>वम्यते वामम् । सूयते सव्यं, षु प्रसवे । शरीर इत्येव । अपक्रान्तं सव्या-
दपसव्यम् । दक्षिणं, दक्ष वृद्धौ । संकटत्यावृणोति संकटं, संप्रोदश्चकटज्वा ( सू० ), विशेष्यलिङ्गम् ।
पुंलिङ्‌गस्तु संघट्टाद्बाध्यन्तेस्मिन् संबाधः । कल्यते क्षिप्यतेत्रान्यत्कलिलम् । गाह्यते व्याप्यत्वाद्गहनम् ॥ ८५ ॥</c>


;p{0179}
<v>संकीर्णं संकुलाकीर्णे मुण्डितं परिवापितम् ।
ग्रन्थितं संदितं दृब्धं विसृतं विस्तृतं ततम् ॥ ८६ ॥</v>
<c>संकीर्यते संकीर्णं निरन्तरं व्याप्तम् । संकोलति निरन्तरीभवति संकुलम् । एतान्पूर्वत्र संबध्नन्ति व्याप्त्य-
र्थत्वात् । ( मुण्डितं ) मुडि खण्डने । ( परिवापितं ) परिपूर्वो वपिर्मुण्डनार्थः, यथा– मद्रात्परिवापणे
( सू० ) । संहितं दितं यत्रेति संदितं, दोवखण्डने । संदानितं संयमितं बद्धं निगडितं च । दृब्धं, दृभी
ग्रन्थे । विसरति स्म विस्तीर्यते स्म तन्यते स्म ( विसृतं, इ० ) ॥ ८६ ॥</c>


<v>अन्तर्गतं विस्मृतं स्यात्प्राप्तप्रणिहिते समे ।
वेल्लितप्रेङ्‌खिताधूतचलिताकम्पिता धुते ॥ ८७ ॥</v>
<c>स्मृतेर्व्यवहितमन्तर्गतम् ।
प्रणिधीयते स्म प्रणिहितम् । ( वेल्लितं ) वेल्ल चलने । ( प्रेङ्‌खित) इखि गत्यर्थः । धूञ्‌ धुञ् वेत्युभयः
पाठः । प्रेङ्खोलितस्तरलितो लुलितान्दोलितावपि ॥ ८७ ॥</c>


<v>नुत्तनुन्नास्तनिष्ठ्यूताविद्धक्षिप्तेरिताः समाः ।
परिक्षिप्तं तु निवृतं मूषितं मुषितार्थकम् ॥ ८८ ॥</v>
<c>( नुत्तं, नुन्नं ), नुदविदेति ( सू० ) वा
निष्ठा नत्वम् । अस्यते स्मास्तम् । निष्ठीव्यते स्म निष्ठ्यूतम् । आविध्यते स्माविद्धम् । परिक्षिप्यते सम-
न्ताद्वेष्ट्यते स्म परिक्षिप्तम् । नियतं व्रियते स्म निवृतम् । परीतं परिवेष्टितं वलितं परिकृतं परिचारितं
च । मुषिः क्यादिः, मूषिर्भ्वादिः ॥ ८८ ॥</c>


<v>प्रवृद्धप्रसृते न्यस्तनिसृष्टे गुणिताहते ।
निदिग्धोपचिते गूढगुप्त गुण्ठितरूषिते ॥ ८९ ॥</v>
<c>आहन्यते स्म– एकादिरङ्‌कोङ्‌कान्तरेणाभ्यस्यते– आह-
तम् । द्वे द्वे तुल्यार्थे । गुण्ठितं गुण्डितमाहुः । रूषिर्लौकिको व्याप्त्यर्थः, यथा– अन्तर्गिरिरेणुरूषितः
( किरा० ) । प्रवर्धते, प्रसरति, न्यस्यते, निसृज्यते, गुण्यते, आहन्यते, निदिह्यते, उपचीयते, गुह्यते,
गुप्यते, गुण्ठ्यते, रूष्यते ॥ ८९ ॥</c>


<v>द्रुतावदीर्णे उद्गूर्णोद्यते कारितशिक्षिते( काचितशिक्यिते ) ।
घ्राणघ्राते दिग्धलिप्ते समुदक्तोद्धृते समे ॥ ९० ॥</v>
<c>द्रूयते, अवदीर्यते, उद्गूर्यते । द्रुतमत्र विभिन्नम् । ( उद्-
गूर्णं ) गुरी उद्यमे । कार्यते शिक्षा कारितः । घ्रायते स्म घ्राणं, नुदविदोन्देति ( सू० ) वा निष्ठा
नत्वम् । समुदच्यते समुदक्तं, अञ्चोनपादाने ( सू० ) इतीण्नास्ति ॥ ९० ॥</c>


<v>वेष्टितं स्याद्वलयितं संवीतं रुद्धमावृतम् ।
रुग्णं भुग्नेथ निशितक्ष्णुतशातानि तेजिते ॥ ९१ ॥</v>
<c>वलयः संजातोस्य वलयि-
तम् । ( संवीतं ) व्येञ् संवरणे । ( रुग्णं ) रुजो भङ्ग । ( भुग्नं ) भुज कौटिल्ये । ( शातं, निशितं )शो
तनूकरणे, शाच्छोरन्यतरस्याम् ( सू० ) इति वेत्वम् , उपसर्गप्राधान्य त् । शितनिशातौ च । ( क्ष्णुतं )
क्ष्णु तेजने । ( तेजितं )तिज निशाने ॥ ९१ ॥</c>


<v>स्याद्विनाशोन्मुखं पक्वं ह्रीणह्रीतौ तु लज्जिते ।
वृत्ते तु वृतवावृत्तौ संयोजित उपाहितः ॥ ९२ ॥</v>
<c>पच्यते स्म पक्वं फलादि, पचोवः ( सू० ) इति निष्टा
वत्वम् , आहुश्च– ओषध्यः फलपाकान्ताः ( धन्व० ) जिह्नेति स्म ( ह्रीणह्रीतौ ), नुदविदोन्देति ( सू० ) वा
नत्वम् । व्रियते वृतः । वर्तते वृत्यते वा वृत्तः । वावृत्तः, वृतु– वावृतु वरणे[ वर्तने ], इत्थमबुद्ध्व वृत्त-
व्यावृत्ताविति पेठुः, लक्ष्येपि– ततो वावृत्तमानसेति( –त्यमाना सेति ) भट्टिः । उपाधीयते स्मोपाहितः
॥ ९२ ॥</c>


;p{0180}
<v>प्राप्यं गम्यं समासाद्यं स्यन्नं रीणं स्नुतं स्रुतम् ।
संगूढः स्यात्संकलितोवगीतः ख्यातगर्हणः ॥ ९३ ॥</v>
<c>( स्यन्नं ) स्यन्दू स्रवणे । ( रीणं )रीङ् स्रवणे, स्वादयओदितः ( ग० ) । ( स्नुतं )ष्णु उद्नि-
रणे । विरुद्धमवगीयतेवगीतः ॥ ९३ ॥</c>


<v>विविधः स्याद्बहुविधो नानारूपः पृथग्विधः ।
अवरीणो धिक्कृतश्चाप्यंवध्वंस्तोवचूर्णिंतः ॥ १४ ॥</v>
<c>विचित्रा विधा प्रकारोस्य विविधः । बहुरूपः पृथग्रूपो नाना-
विधश्च । ( अवरीणः ) अवेति विरुद्धार्थः । चूर्णेनावध्वस्तोवचूर्णितः, सत्यापपाशेति ( सू० )णिचि
क्तः ॥ ९४ ॥</c>


<v>अनायासकृतं फाण्टं स्वनितं ध्वनितं समे ।
वद्धे संदानितं मूतमुद्दितं संदितं सितम् ॥ ९५ ॥</v>
<c>क्षुब्धस्वान्तध्वान्तलग्नम्लिष्टविरिब्धफाण्टबाढानीति ( सू० ) फणेः फाण्टं साधुः, त्रिफला-
कषायादिसारम् । ( स्वनितं, ध्वनितं ) मनस्तमसोरन्यत्रेट्‌ । ( संदानितं ) दान अवखण्डने । ( मूतं )
मूङ् बन्धने । द्यतिस्यतीति ( सू० ) इत्वे– उद्वितं संदितं च । षिञ बन्धने, सितः ॥ ९५ ॥</c>


<v>निष्पक्वे क्वथितं पाके क्षीराज्यहविषां शृतम् ।
निर्वाणो मुनिवह्न्यादौ निर्वातस्तु गतेनिले ॥ ९६ ॥</v>
<c>निःशेषेण
पक्वं निष्पक्वम् । श्रातेः श्रपेश्च शृतंपाके ( सू० ) इति साधुः । निर्वाति स्म निर्वाणः, वातादन्यत्र
शान्त्यर्थे साधुः ( निर्वाणोऽवाते ) । आदिशब्दान्निर्वाणं मुक्तिर्निर्वृतिश्च, यथा– प्रिय[ या ]दर्शनमेवास्तु
किमन्यैर्दर्शनान्तरैः । निर्वाणमाप्यते येन सरागेणापि चेतसा । निर्वाति निर्वातः, गतो वात इत्यर्थः ॥ ९६ ॥</c>


<v>पक्वं परिणते गूनं हन्ने मीढं तु मूत्रिते ।
पुष्टे तु पुषितं सोढे क्षान्तमुद्रान्तमुद्गते ॥ ९७ ॥</v>
<c>परिणमतेवस्थान्तरं प्राप्नोति स्म, यथा– परिपक्वधीः । ( गूनं )गु पुरीषोत्सर्गे, दुग्वोर्दीर्घश्च ( वा० ) ।
( मीढं ) मिह सेचने, ढ्रलोपेपूर्वस्यदीर्घोणः ( सू० ) । पुष्यति स्म पुष्टम् । पोषति स्म पुषितम् । सह्यते
स्म सोढं, सहिवहोरोदवर्णस्य ( सू० ) । ( उद्वान्तः ) टुवम उद्गिरणे ॥ ९७ ॥</c>


<v>दान्तस्तु दमिते शान्तः शमिते प्रार्थितेर्दितः ।
ज्ञप्तस्तु ज्ञपिते छन्नश्छादिते पूजितेञ्चितः ॥ ९८ ॥</v>
<c>( दान्तः ) वादान्त-
शान्तपूर्णदस्तस्पष्टच्छन्नज्ञप्ताः ( सू० ) इति ण्यन्तात्क्ते वा साधुः । एवं शान्तादयः । अर्द गतौ
याचने च, अर्दितः । मारणादन्यत्र मित्वेपि ज्ञप्तः सामान्येन निपातनात् , यथा– आज्ञापितः, आज्ञप्तः ।
( अञ्चितः ) अञ्चेःपूजायाम् ( सू० ) इतीड् नलोपाभावश्च ॥ ९८ ॥</c>


<v>पूर्णस्तु पूरिते क्लिष्टः क्लिशितेवसिते सितः ।
प्रुष्टप्लुष्टोषिता दग्धे तष्टत्वष्टौ तनूकृते ॥ ९९ ॥</v>
<c>( क्लिष्टः ) क्लिशःक्त्वानिष्ठयोः
( सू० ) इति वेट् । ( सितः ) षान्तकर्मणि, द्यतिस्यति मास्येति ( सू० ) इत्वम् । ( प्रुष्ट इ० ) प्रुषु प्लुषु उष
दाहे । ( तष्ठ इ ) तक्षू त्वक्षू तनूकरणे ॥ ९९ ॥</c>


<v>वेधितच्छिद्रितौ विद्धे विन्नवित्तौ विचारिते ।
निष्प्रभे विगतारोकौ विलीने विद्रुतद्रुतौ ॥ १०० ॥</v>
<c>( वेधितः ) विध विधानेनेकार्थः । छिद्र्यते स्म छिद्रितः,
छिद्रं संजातं वास्य । व्यधेः क्तः, विद्धः । विद विचारणे, नुदविदोन्देति ( सू० ) नत्वं, यदाह– वेत्तेर्विन्न-
श्चवित्तश्च ( भाष्यव्० ) । नास्ति रोको रोचनमस्यारोकः । ( विलीनः ) लीङ्‌ द्रवीकरणे ॥ १०० ॥</c>


;p{0181}
<v>सिद्धे निर्वृत्तनिष्पन्नौ दारिते भिन्नभेदितौ ।
ऊतं स्यूतमुतं चेति त्रितयं तन्तुसंतते ॥ १०१ ॥</v>
<c>( भिन्न इ० ) भिदिः– रुधादिश्चुरादिश्चेति वा– इट् । ऊतं, ऊयी तन्तुसंताने, क्तः, लोपोव्योर्वलि ( सू० ) ।
स्यूतं, षिवु तन्तुसंताने, च्छ्वोःशूडिति ( सू० ) वस्योत्वम् । उतं, वेञ्‌ तन्तुसंताने, क्तः, संप्रसारणम् ।
तन्तुभिः संतते विस्तृते ॥ १०१ ॥</c>


<v>स्यादर्हिते नमस्यितनमसितमपचायितार्चितापचितम् ।
वरिवसिते वरिवस्यितमुपासितं चोपचरितं च ॥ १०२ ॥</v>
<c>( नमस्यितं, इ० ) नमोवरिवइति ( सू० ) नमसः पूजायां क्यच् ,
क्यस्यविभाषा ( सू० ) इति यस्य वा लोपः । ( अपचायितं, इ० ) अपचितश्च ( सू० ) इति चायेर्वा
साधुः । पूजितं च । वरिवसः परिचर्यायां क्यच् ॥ १०२ ॥</c>


<v>संतापितस्तु तप्तो धूपितधूपायितौ च दूनश्च ।
हृष्टो मत्तस्तृप्तः प्रह्लन्नः प्रमुदितः प्रीतः ॥ १०३ ॥</v>
<c>( संतापित इ० ) तपिश्चुरादिर्भ्वादिश्च ।
( धूपित इ० ) गुपूधूपति ( सू० ) आयः, आयादयआर्धधातुकेवा ( सू० ) । ( दूनः ) दूङ् परितापे,
स्वादयओदितः ( ग० ) इति निष्ठा नत्वम् । प्रह्लादते स्म प्रह्लन्नः, ह्लादोनिष्ठायाम् ( सू० ) इति
ह्रस्वः ॥ १०३ ॥</c>


<v>छिन्नं छातं लूनं कृत्तं दातं दितं छितं वृक्णम् ।
स्रस्तं ध्वस्तं भ्रष्टं स्कन्नं पन्नं च्युतं च गलितं च ॥ १०४ ॥</v>
<c>त्वादिभ्यश्च ( सू० ) इति नत्वे लूनम् । छो छेदने, शाच्छोरन्यतरस्याम् ( सू० )
इतीत्वं वा ( छातं, छितं ) । दाप्‌ लवने, अस्माद्दातम् । दो अवखण्डने, अस्माद् द्यतिस्यतीति ( सू० )
इत्वे दितम् । वृश्च्यते स्म वृक्णं, ओव्रश्चू छेदने । स्कन्नं, स्कन्दिर्‌ गतिशोषणयोः । पन्नं, पद गतौ ।
एते हस्तादेः पतितेर्थे वर्तन्ते ॥ १०४ ॥</c>


<v>लब्धं प्राप्तं विन्नं भावितमासादितं च भूतं च ।
अन्वेषितं गवेषितमन्विष्टं मार्गितं मृगितम् ॥ १०५ ॥</v>
<c>प्राप्तं कर्मणि, प्राप्तप्रणिहिते समे इति कर्तरि । विन्नं, विद्लृ
लाभे । भावितं, भू प्राप्तौ, आधृषाद्वा ( ग० ) इत्यस्य वा णिच् , पक्षे भूतं, यथा– इत्थंभूतम् ।
आसादितं, आङः षद पद्यर्थे णिच् । अन्वेषितं, जेषृ णेषृ ऐषृ गतौ । अन्विष्टं, इषेः तीषसहेति ( सू० )
वेट् । गवेष मार्गणे । मार्ग अन्वेषणे । मृग अन्वेषणे ॥ १०५ ॥</c>


<v>आर्द्रं सार्द्रं क्लिन्नं तिमितं स्तिमितं समुन्नमुत्तं च ।
त्राणं त्रातं रक्षितमवितं गोपायितं च गुप्तं च ॥ १०६ ॥</v>
<c>आ–अर्द्यते–आर्द्रः पटादिः । सहार्द्रेण
गुणेन वर्तत इति सार्द्रः । तिम ष्टिम आर्द्रीभावे । ( समुन्नं, इ० ) उन्दी क्लेदने, नुदविदोन्देति ( सू० )
वा नत्वम् । ( गोपायितं, इ० ) गुपेः, आयादयआर्धधातुकेवा ( सू० ) ॥ १०६ ॥</c>


<v>अवगणितमवमतावज्ञाते अवमानिते च परिभूतम् ।
न्यस्तं त्यक्तं हीनं विधुतं समुज्झितं धूतमुत्सृष्टे ॥ १०७ ॥</v>
<c>( अवगणितं )
अवेति विपर्ययेर्थे । अवमतं, मन ज्ञाने । अवमानितं, मनिश्चुरादिः, मान पूजायां वा । अनादृतं च ।
हीयते हीनम् , ओहाक् त्यागे, निष्ठा नत्वं ( ओदितश्च ), घुमास्थागेति ( सू० ) इत्वम् ॥ १०७ ॥</c>


;p{0182}
<v>उक्तं भाषितमुदितं जल्पितमाख्यातमभिहितं लपिते ।
बुद्धं बुधितं मनितं विदितं प्रतिपन्नमवसितावगते ॥ १०८ ॥</v>
<c>( उक्तं, उदितं ) क्ते वचिवदोः संप्रसारणम् । ( अभिहितं ) अभिपूर्वो धाञ्– उक्त्यर्थः, दधातेर्हिः ( सू० ) ।
( बुद्धं ) बुध अवगमने– अनिट् । ( बुधितं ) बुधिरवबोधने सेट्‌ । मनु अवबोधनेस्मान्मनितं, कृती-
चृतीनृतीनामीदित्करणेन सेऽसिचिकृतचृतछृदतृदनृतः ( सू० ) इति विकल्पे, यस्यविभाषा ( सू० ) इति
निषेधस्यानित्यत्वज्ञापनात् । मतं तु मन्यतेः । वेत्तेस्तु विदितं, निष्ठा । प्रतिपन्नं, पद गतौ, सर्वे गत्यर्था
ज्ञानार्था इति ॥ १०८ ॥</c>


<v>ऊरीकृतमुररीकृतमङ्‌गीकृतमाश्रुतं प्रतिज्ञातम् ।
संगीर्णविदितसंश्रुतसमाहितोपश्रुतोपगतम् ॥ १०९ ॥</v>
<c>ऊर्यूरर्युररी तु विस्तारेङ्गीकारे च गतिसंज्ञाः ( ऊर्यादिच्विडाचश्च ), तेन
ऊररीकृतमपि । ( संगीर्णं ) समःप्रतिज्ञाने ( सू० ) इति संगीरङ्गीकारार्थः, गृ शब्दे ॥ १०९ ॥</c>


<v>ईलितशस्तपणायितपनायितप्रणुतपणितपनितानि ।
अपि गीर्णवर्णिताभिष्टुतेडितानि स्तुतार्थानि ॥ ११० ॥</v>
<c>ईलितं,
ईड तुस्तौ, डलयोरेकत्वम् । ( शस्तं ) शंसु स्तुतौ । ( पणायितं, इ० ) पण व्यवहारे स्तुतौ च, पन च,
आयादयआर्धधातुकेवा ( सू० ) । अपि स्वार्थे, उपसर्ग इत्येके । गीर्णं, गृ शब्दे ॥ ११० ॥</c>


<v>भक्षितचर्वितलिप्तप्रत्यवसितगिलितखादितप्सातम् ।
अभ्यवहृतान्नजग्धग्रस्तग्लस्ताशितं भुक्ते ॥ १११ ॥</v>
<c>लिप्तस्थाने
लीढं पेठुः । ( प्रत्यवसितं ) प्रत्यवपूर्वः स्यतिर्भोजने वर्तते । ( गिलितं ) गृ निगरणे, अचिविभाषा
( सू० ) इति लत्वम् । ( प्सातं ) प्सा भक्षणे । ( अभ्यवहृतं ) अभ्यववपूर्वो हञ्‌ भोजने । अद्यते
स्मान्नं, अदोनन्ने ( सू० ) इति निपातनात्साधुः । ( जग्धं ) अबाधकान्यपि निपातनानि भवन्तीति
पक्षे जग्धिः । वाच्यं चात्र– ब्रह्मण्यो ब्राह्मणहितो वीतदम्भस्त्वकल्मषः । असंमतः प्रणाय्यः स्याच्चक्षुष्यः
प्रियदर्शनः । वैरागिको विरागार्हः शंसितस्तु सुनिश्चितः । ईष्यालुः कुहनो गोष्ठश्वोन्यद्वेष्टा स्वगेहमः ।
[ गोष्ठश्वः, अचतुरेति ( सू० ) साधुः ] । तीक्ष्णोपायेन योन्विच्छेत्स आयःशूलिको जनः । गेहेशूरो गृहे-
नर्दी पिण्डीशूरोथ संस्कृतः । व्युत्पन्नप्रहतक्षुण्णा अन्वेष्टानुपदी समौ । नीलीरागः स्थिरस्नेहो हरिद्राराग-
कोन्यथा । आसीन उपविष्टः स्यादूर्ध्वस्थोर्ध्वंदमौ स्थिते । उत्पश्य उन्मुखे गृह्यः पक्षे( क्ष्ये ) न्युब्जस्त्वधो-
मुखे ॥ १११ ॥</c>


<v>क्षेपिष्ठक्षोदिष्ठप्रेष्ठवरिष्ठस्थविष्ठबंहिष्ठाः ।
क्षिप्रक्षुद्राभीप्सितपृथुपीवरबहुप्रकर्षार्थाः ॥ ११२ ॥</v>
<c>अतिशयेन क्षिप्रः क्षेपिष्ठः । एवं क्षुद्रः क्षोदिष्ठः । अतिशयेन प्रियः प्रेष्ठः । एवमुरु-
र्वरिष्ठः, प्रियस्थिरस्फिरोर्विति ( सू० ) प्रस्थस्फवर्बंहादेशाः । स्थूलः स्थविष्ठः, स्थूलदूग्युवेति ( सू० )
यणादिर्लुप्यते पूर्वस्य च गुणः । बहुलो बंहिष्ठः ॥ ११२ ॥</c>


<v>साधिष्ठद्राघिष्ठस्फेष्ठगरिष्ठह्रसिष्ठवृन्दिष्ठाः ।
बाढव्यायतबहुगुरुवामनवृन्दारकातिशये ॥ ११३ ॥</v>
;c{इति विशेष्यनिघ्नवर्गः । १ ।}
<c>अतिशयेन बाढं साधिष्ठं, अन्तिकबाढयोर्नेद-
साधौ ( सू० ) । एवं दीर्घो द्राघिष्ठः । स्फिरः ( बहुः ) स्फेष्ठः । गुरुर्गरिष्ठः । ह्रस्वो ह्रसिष्ठः । वृन्दारको
वृन्दिष्ठः, प्रियस्थिरेति ( सू० ) आदेशः । वाच्यं चात्र–ग्राम्ये ग्रामेयकग्रामीणावाच्छिन्नो बलाद्धृते ।
चोरते मुषितं मुष्टं स्थपुटं तु नतोन्नतम् । उत्पाटितोन्मूलितार्थमुद्धृतं वर्हिते वृढम् । अचितं निचितं पूर्णे
पूरितं निभृते भृतम् । प्रतिश्रितं प्रविष्टं स्यादन्तर्गडु निरर्थके ।न्यञ्चितं स्यादधः क्षिप्तं क्षिप्तमूर्ध्वमुद-
ञ्चितम् । स्पष्टेऽचितं चतुर्थे तु तुरीयं तुर्यमास्थिते । आकारे श्लिष्टसंपृक्तः खावते क्षुरित( ? )भूषितौ ।
प्रचर्चितं प्रतीष्टं द्वेष्यामृष्याक्षिगताः समाः । श्यानं शीनेन्वितेन्वीतं प्रकाशप्रकटौ स्फुटे ॥ ११३ ॥
इति विशेष्यनिघ्नवर्गः । १ ।</c>


;p{0183}
<v>प्रकृतिप्रत्ययार्थाद्यैः संकीर्णे लिङ्गमुन्नयेत् ।
कर्म क्रिया तत्सातत्ये गम्ये स्युरपरस्पराः ॥ १ ॥</v>
<c>प्रकृत्याद्यैः प्रकीर्णकेत्र लिङ्गमुत्प्रेक्षेत । प्रकृत्या ( यथा )– अपरस्पराः सार्था यान्ति, अपरस्पराणि
क्षणानि वहन्ति [ अक्षराणि वदन्ति ] । प्रत्ययेन ( यथा )– क्तिन् , शान्तिः, नपुंसकेभावेक्तः ( सू० )
ल्युट् च– आसितं, तर्पणम् । अर्थेन तु ( यथा )– कर्मैव कार्मणम् । आद्यशब्दाद्रूपभेदसाहचर्यादिना
( यथा )– यदृच्छा स्वैरिता, शमथस्तु शमः । ( कर्म, क्रिया ) भावकर्मणोर्मनिन् ( सर्वधातुभ्योमनिन् ),
कृञःशच ( सू० ) । क्रियासंततत्वे गम्यमाने, अपरे च परे च– अपरस्पराः सार्था यान्ति, अपरे च परे
च यत्र तदपरस्परं कृत्वा वा, अपरस्पराःक्रियासातत्ये ( सू० ) इति साधुः ॥ १ ॥</c>


<v>साकल्यासंगवचने पारायणतुरायणे ।
यदृच्छा स्वैरिता हेतुशून्या त्वास्या( स्था ) विलक्षणम् ॥ २ ॥</v>
<c>पारमयन्ते येन
सकलं व्याप्नुवन्ति पारायणम् । त्वरण तुरणं वा तूः, तया हेतुभूतया– अयन्ते येनासक्तं गच्छन्ति तत्तु-
रायणम् । या या– इच्छा यदृच्छा, यदृच्छाशक्तिजानुकरणेति ( भाष्यव० ) वाक्यलिङ्गात्साधुः ।
स्वेन– ईर्ते तच्छीलः स्वैरी, भावे तल् ( तस्यभावस्त्वतलौ ), स्वैरस्य भावो वा । आसनमास्या,
ण्यासश्रन्थेति ( सू० ) युचि प्राप्ते, वाऽसरूपेण ( वासरूपोस्त्रियां ) ऋहलोर्ण्यत्‌ ( सू० ), अस्त्रियामिति
निषेधो द्वयोरेवोत्सर्गापवादयोर्न त्वेकस्य । विगतं लक्षणमालोचनं यत्रेति विलक्षणमप्रतिपत्तिरित्यर्थः ॥ २ ॥</c>


<v>शमथस्तु शमः शान्तिर्दान्तिस्तु दमथो दमः ।
अवदानं कर्म वृत्तं कामदानं प्रवारणम् ॥ ३ ॥</v>
<c>( शमथः, इ० ) औणादिकोऽथच् , घञि तु नोदात्तोपदेशस्येति ( सू० ) वृध्द्यभावः । कामक्रोधाद्यभावः
शान्तिस्तपःक्लेशसहिष्णुता दान्तिः । अवदीयतेनेन– अवदानं सोत्कर्षचरितं, वृत्तं परिशुद्धं, निर्व्यूढमित्येके ।
( कामदानं ) कामनापूर्वं दानं स्वेच्छात्याग इत्यर्थः । काम्यदानमिति तु युक्तः पाठः ॥ ३ ॥</c>


<v>वशक्रिया संवननं मूलकर्म तु कार्मणम् ।
विधूननं विधुवनं तर्पणं प्रीणनावनम् ॥ ४ ॥</v>
<c>( वशक्रिया )
वशीकरणम् । वनुचनोच्यते ( ग० ) इत्यनेकार्थत्वात्संवननं, वनु याचने वा । मूलैरोषधिभिर्यद्वशीकरणं
तत् , कर्मैव कार्मणं, तद्युक्तात्कर्मणोऽण् ( सू० ) । ( विधूननं ) धूञ् णिच् , धूञ्‌प्रीञोर्नुक ( वा० ),
ल्युट् । विधुवनमिति धू विधूनने, कुटादित्वाद्‌ङित् ( गाङ्कुटादिभ्योञ्णिन्ङित् ) । ( अवनं ) अव
प्रीतौ ॥ ४ ॥</c>


<v>पर्याप्तिः स्यात्परित्राणं हस्तधा( वा )रणमित्यपि ।
सेवनं सीवनं स्यूतिर्विदरः स्फुटनं भिदा ॥ ५ ॥</v>
<c>प्रहर्तुमुद्यतस्य हस्तधारणं रोधः, रक्ष्यस्य पृष्ठे हस्तस्थापनं वा । ( ष्ठीवनं ) ष्टिविसिव्योर्दी-
र्घश्च ( चान्द्रसू० ) इति वा दीर्घः । सेवनं स्यूतिः, छ्वोःशूडिति ( सू० ) ऊठ्‌ । ( विदरः ) दृ विदारणे,
ऋदोरप्‌ ( सू० ) । ( स्फुटनं ) स्फुटः कुटादिः । भेदनं भिदा, षिद्‌भिदादिभ्योऽङ् ( सू० ) ॥ ५ ॥</c>


<v>आक्रोशनमभीषङ्गः संवेदो वेदना न ना ।
संमूर्च्छनमभिव्याप्तिर्याच्ञा भिक्षार्थनार्दना ॥ ६ ॥</v>
<c>अभिषञ्जनं पराभिमुख्येन वाच्ययोजनमभीषङ्गः, उपसर्गस्यघञीति ( सू० ) दीर्घः । वेदना, विद चेतने,
णिच् , ण्यासश्रन्थेति ( सू० ) युच् , वेत्तेर्वा, घट्टिवन्दिवदिभ्यश्चोपसंख्यानात् ( वा० ) । ल्युटि तु वेदनम् ।
( संमूर्च्छनं ) मुर्च्छा मोहसमुच्छ्राययोः । अभिव्यापनं सर्वतो वृद्धिः । याचनं याच्ञा, यजयाचेति ( सू० )
नङ् । ( अर्दना ) अर्द याचनेस्मात् स्वार्थेणिच् , युच् ॥ ६ ॥</c>


;p{0184}
<v>वर्धनं छेदनेथ द्वे आनन्दनसभाजने ।
आप्रच्छनमथाम्नायः संप्रदायः क्षये क्षिया ॥ ७ ॥</v>
<c>( वर्धनं ) वर्ध छेदनपूरणयोः । ( सभाजनं )
सभाज प्रीतिदर्शने । ( आप्रच्छनं ) आङ्पूर्वः प्रच्छिरालिङ्‌गनादिनानन्दनार्थः, यथा– आपृच्छस्व प्रिय-
सखममुम् ( मेघ० ) । वृद्धपारंपर्येणाम्नानमाम्नायः । ( क्षयः ) क्षि क्षये, एरच् ( सू० ) । ( क्षिया )
क्षीष् हिंसायां, अङ् ॥ ७ ॥</c>


<v>ग्रहे ग्राहो वशः कान्तौ रक्ष्णस्त्राणे रणः क्वणे ।
व्यधो वेधे पचा पाके हवो हूतौ वरो वृतौ ॥ ८ ॥</v>
<c>( ग्रहः ) ग्रहवृद्रिति ( सू० ) अप् । ( ग्राहः ) बाहुलकाद् घञ्‌
( भावे ) । ( वशः) वशिरण्योरुपसंख्यानादप् ( वा० ) । ( रक्ष्णः ) यजयाचेति ( सू० )
भावे नङ् । रक्ष इत्यपपाठः, गुरोश्चहलः ( सू० ) इत्यकारः स्यात् । रणनं रणः, अप् ।
( क्वणः ) क्वणोवीणायांच ( सू० ) । व्यधनं व्यधः, व्यधजपोरनुपसर्गे ( सू० ) इत्यप् । वेधनं
वेधः, विध विधाने । पचनं पचा, पित्वादङ् ( षिद्‌भिदादिभ्योङ् ) । पक्तिर्बाहुल-
कात् । ( हवः ) ह्वःसंप्रसारणंच ( सू० ) इत्यप् । वरणं वरः, व्रियते वा, यत्कात्यः–
तपोभिरिष्यते यस्तु देवेभ्यः स वरो मतः, वृञ् वरणे, वृङ्‌ संभक्तौ च ॥ ८ ॥</c>


<v>ओषः प्लोषे नयोनाये ज्यानिर्जीर्णो भ्रमो भ्रमौ ।
स्फातिर्वृद्धौ प्रथा ख्यातौ स्पृष्टिः पृक्तौ स्नवः स्रवे ॥ ९ ॥</v>
<c>( ओषः )
उष दाहे । ( नायः ) श्रिणीभुवोनुपसर्गे ( सू० ) इति घञ् । ( ज्यानिः ) ग्लाम्लाज्याहाभ्योनिः ( वा० ) ।
जरणं जीर्णिः, ऋल्वादिभ्यःक्तिन्निष्ठावत् ( वा० ) । ( भ्रमः) घञ् । भ्रमणं भ्रमिः, इक्‌कृष्यादिभ्यः ( वा० ) ।
( स्फातिः ) स्फायी वृद्धौ । प्रथनं प्रथा, घटादयःषितः ( ग० ) इत्यङ् । पृक्तिः, पृची संपर्के ।
( स्नवः )ष्णु प्रस्रवणे ॥ ९ ॥</c>


<v>एधा समृद्धो स्फुरणे स्फुरणा प्रमितौ प्रमा ।
प्रसूतिः प्रसवे श्चोते प्राघारः क्लमथः क्लमे ॥ १० ॥</v>
<c>विधा समृद्धावित्येके पेठुः । एधनमेधा, षिद्‌भिदादिभ्योङ् ( सू० ) । स्फुरणं
स्फुरणा, स्फुर चलने कुटादिः । ( प्रमितिः ) माङ् माने, क्तिन्‌ , द्यतिस्यतीति ( सू० ) इत्वम् ।
( प्रमा ) आतश्चोपसर्गे ( सू० ) इत्यङ् । ( प्रसूतिः, इ० ) षूङ् प्राणिगर्भविमोचने, षू प्रसवे वा ।
( श्च्योतः ) श्च्युतिर्‌ क्षरणे । ( प्राघारः ) घृ क्षरणदीत्प्योः । ( क्लमथः ) औणादिकोप्यथच् , क्लमथुरि-
त्यपपाठः ॥ १० ॥</c>


<v>उत्कर्षोतिशये संधिः श्लेषे विषय आश्र( श )ये ।
क्षिपायां क्षेपणं गीर्णिर्गिरौ गूरणमुद्यमे ॥ ११ ॥</v>
<c>ऊर्ध्वं कर्षणं ( उत्कर्षः ) । ( संधिः ) उपसर्गेघोःकिः ( सू० ) । विषीयतेत्र
विषयः, विषिणोति वा, आश्रयस्थानम् । ( क्षिपा ) भिदादित्वादङ् ( षिद्भिदादीति ) । गिरणं गिरिः,
इक्कृष्यादिभ्यः ( सू० ) । कुटादित्वाद् गुरणमाहुः, चुरादेर्गोरणमपि । अडउद्यमे ( ग० ) इति निपा-
सनादुद्यमः ॥ ११ ॥</c>


<v>उन्नाय उन्नये प्रायः श्रयणे जप( य )ने जपः( यः ) ।
निगादो निगदे मादो मद उद्वेग उद्भ्रमे ॥ १२ ॥</v>
<c>ऊर्ध्वं नयनमनुसरणं वोन्नायः, अवोदोर्नियः ( सू० ) इति घञ् । ( उन्नयः )
बाहुलकाद्– एरच्‌ ( सू० ) ( श्रायः ) श्रिणीभुवोनुपसर्गे ( सू० ) इति घञ् । ( जपः ) व्यधजपो-
रनुपसर्गे ( सू० ) इत्यप् । ( निगाद इ० ) स्फुटकथने, नौगदनदेति ( सू० ) वा घञ् । ( मदः )
मदोनुपसर्गे ( सू० ) इत्यप्‌ । ( मादः ) सधमादस्थयोश्छन्दसि ( सू० ) इति निपातनाद्‌ घञ् ।
( उद्वेगः ) ओविजी भयचलनयोः, घञ् ॥ १२ ॥</c>


;p{0185}
<v>विमर्दनं परिमलोभ्युपपत्तिरनुग्रहः ।
निग्रहस्तु विरोधः स्यादभियोगस्त्वभिग्रहः ॥ १३ ॥</v>
<c>( परिमलः ) संज्ञापूर्वकत्वाद् वृध्द्यभावः । अभ्यु-
पपत्त्यादिर्दानादिभिः स्वीकारे वर्तते । ( अनुग्रहः ) ग्रहेः– ग्रहवृदृ– ( सू० ) इत्यप् । नियमनाय
ग्रहणं निग्रहः, निरोध इति पाठ्यम् , विग्रहो विरोध इति वा । आभिमुख्येनोद्यमः ( अभियोगः ) ॥ १३ ॥</c>


<v>मुष्टिबन्धस्तु संग्राहो डिम्बे डमरविप्लवौ ।
बन्धनं प्रसितिः स्वारः( तिश्चारः ) स्पर्शः स्प्रष्टोपतप्तरि ॥ १४ ॥</v>
<c>समिमुष्टौ ( सू० ) इति घञ् , संग्राहो मल्लस्य । डयनं विद्रवो डिम्बः, डीङ् गतौ, अशस्त्रकलहः,
लुण्ठ्यादिरित्येके । डयनं डमरः । ( प्रसितिः ) षिञ् बन्धने । स्वृ शब्दोपतापयोः, स्वरति स्वारः ।
( स्पर्शः ) पदरुज– ( सू० ) इत्यत्र स्पृशउपतापएव ( वा० ) इति कर्तरि घञ्‌ । ( स्प्रष्टा ) वाऽसरू-
पात्तृच् ( वासरूपोस्त्रियाम् ) ॥ १४ ॥</c>


<v>विकारो विप्रकारः स्यादाकारस्त्विङ्ग इङ्गितम् ।
परिणामो विकारे द्वे समे विकृतिविक्रिये ॥ १५ ॥</v>
<c>निकृष्टं करणं निकारः खलीकारः । ( इङ्गः, इङ्गितं ) भावे
घञ्क्तौ । इङ्गिताकाराभ्यां भावज्ञानमित्यादौ गोबलीवर्दन्यायेन– इङ्गितं चेष्टितम् । आकृतिग्रहणमाकारो
मुखरागादिरिति कौटिल्यो व्याख्यत् , अयं त्वनयोराशयज्ञापकत्वादैक्यं मन्यते । विकारेर्थे त्रयो
वर्तन्ते, द्वयोस्तु साम्यं स्त्रीत्वात् ॥ १५ ॥</c>


<v>अपहारस्त्वपचयः समाहारः समुच्चयः ।
प्रत्याहार उपादानं विहारस्तु परिक्रमः ॥ १६ ॥</v>
<c>( अपहारः ) हानिरित्यर्थः । उपसर्गवैचित्र्यादर्थभेदः ।
( समाहारः ) अनेकस्यैकत्राध्यावापः । ( प्रत्याहारः ) एकत्र ढौकनं– अनादिकविषयेभ्य इन्द्रियाणा-
माकर्षणं च । ( विहारः ) क्रीडासंचारः ॥ १६ ॥</c>


<v>अभिहारोभिग्रहणं निर्हारोभ्यवकर्षणम् ।
अनुहारोनुकारः स्यादर्थस्यापगमे व्ययः ॥ १७ ॥</v>
<c>( अभिहारः ) आभिमुख्येन हरणम् । ( निर्हारः )
युक्त्या निःसाराकर्षणम् । अनु सादृश्ये । ( व्ययः ) व्यय वित्तसमुत्सर्गे ॥ १७ ॥</c>


<v>प्रवाहस्तु प्रवृत्तिः स्यात्प्रवहो गमनं बहिः ।
वियामो वियमो यामो यमः संयामसंयमौ ॥ १८ ॥</v>
<c>प्रारम्भो वहनस्य
प्रवाहः कार्यारम्भः, अविच्छिन्ना जलादेः प्रवृत्तिर्वा । ( प्रवहः ) गोचरसंचरेति ( सू० ) साधुः, बाहु-
लकादज्वा । द्वौ द्वौ भिन्नार्थौ, विविधं यमनं वियामः, उपरतिमात्रं यमः, संयमनं संयमः, यमःसमुपनि-
विषुचेति ( सू० ) वा घञ् ॥ १८ ॥</c>


<v>हिंसाकर्माभिचारः स्याज्जागर्या जागरा द्वयोः ।
विघ्नोन्तरायः प्रत्यूहः स्यादुपघ्नोन्तिकाश्रये ॥ १९ ॥</v>
<c>अभिभवितुं चरणं मारणोच्चाटनादिकृत्यासाधनम् । ( जागर्या )
इच्छा ( सू० ) इत्यत्र जागर्तेरकारोवावक्तव्यः ( वा० ) पक्षे क्यप् , जाग्रोविचिण्णल्‌ङित्सु ( सू० ) इति
गुणः, घञि तु जागरः । विहन्त्यस्मिन् विघ्नः, घञर्थेकविधानम् ( वा० ), विहन्यते कार्यमनेन वा ।
अन्तरायनं कार्यव्यवधानमन्तरायः । प्रतीपमूहनं प्रत्यूहः । उप समीपे हन्यते गम्यतेस्मिन्नुपघ्नः, उपघ्न
आश्रये ( सू० ) इति साधुः ॥ १९ ॥</c>


;p{0186}
<v>निर्वेश उपभोगः स्यात्परिसर्पः परिक्रिया ।
विधुरं तु प्रविश्लेषेभिप्रायश्छन्द आशयः ॥ २० ॥</v>
<c>निःपूर्वो विशिरुपभोगार्थे । सर्वत्रात्र प्रत्यये तन्त्रम् , अतो निर्वे-
शनमुपभुक्तिः, उपसर्पणं, परिकर इत्याद्युन्नेयम् । समन्तात्सर्पणं परिसर्पः । विघटि[ ट्टि ]ता धूः कार्य-
भारोत्र विधुरमिति प्रतीच्याः, विरुद्धं धान( ? )मित्युदीच्याः । ( अभिप्रायः ) प्रीङ् कान्तौ ।
छन्दयति– आह्लादयते छन्दः, अच् । आशेरतेस्मिन् भावा इत्याशयः ॥ २० ॥</c>


<v>संक्षेपणं समसनं पर्यवस्था विरोधनम् ।
परिसर्या परीसारः स्यादास्या त्वासना स्थितिः ॥ २१ ॥</v>
<c>संगृहीतो [ वि ]क्षेपो
विप्रकीर्णता संक्षेपणम् । एवं समसनम् । पर्यवस्थानं ( पर्यवस्था ) । पर्यन्ते समन्ताद्वा सरणं परिसर्या,
परिचर्यापरिसर्यामृगयाटाट्यानामुपसंख्यानात् ( वा० ) क्यप् । ( आस्या ) वासरूपत्वात् ( वाऽसरूपो-
स्त्रियाम् )ण्यत् । ( आसना ) ण्यासश्रन्थेति ( सू० ) युच् ॥ २१ ॥</c>


<v>विस्तारो विग्रहो व्यासः स च शब्दस्य विस्तरः ।
संवाहनं मर्दनं स्याद्विनाशः स्याददर्शनम् ॥ २२ ॥</v>
<c>( विस्तारः ) प्रथनेवावशब्दे
( सू० ) इति घञ् । विस्तीर्णं ग्रहणं विग्रहः । विविधमसनं व्यासः । ( विस्तरः ) घञः शब्दे निषे-
धाद् ( अप ) । संवाहनं स्पर्शसुखमिति तु लक्ष्यम् ॥ २२ ॥</c>


<v>संस्तवः स्यात्परिचयः प्रसरस्तु विसर्पणम् ।
नीवाकस्तु प्रयामः स्यात्सन्निधिः सन्निकर्षणम् ॥ २३ ॥</v>
<c>संगतं स्तवनं संस्तवः, धातोरनेकार्थस्य
चोपसर्गेणैषोर्थो द्योत्यते । समन्ताच्चयनं परिचयः । प्रकर्षेण निकटे सरणं प्रसरः, बाहुलकादप् । नियत
वचनं नीवाकः, तुलाकृतं न्यूनाधिक्यं क्रयादरो वा । संनिपूर्वो धाञ् नैकट्यार्थे ॥ २३ ॥</c>


<v>लवोभिलावो लवने निष्पावः पवने पवः ।
प्रस्तावः स्यादवसरस्त्रसरः सूत्रवेष्टनम् ॥ २४ ॥</v>
<c>( अभिलावः )
निरभ्योःपूल्वोः ( सू० ) इति घञ् । ( निष्पावः ) धान्यादेर्निर्बुसीकरणम् । प्रसङ्गेन स्तवनं प्रस्तावः,
प्रेद्रुस्तुस्रुवः ( सू० ) इति घञ् । त्रस्यति चलति त्रसरः, सूत्रं वेष्ट्यते यत्र वानार्थम् ॥ २४ ॥</c>


<v>प्रजनः स्यादुपसरः प्रसरः प्रणयः ( प्रश्रयप्रणयौ ) समौ ।
धीशक्तिर्निष्क्रमोस्त्री तु संक्रामो दुर्गसंचरः ॥ २५ ॥</v>
<c>प्रजा
यतेस्मिन् प्रजनः पशूनां गर्भग्रहणकालः, जनिवध्योश्च ( सू० ) इति वृध्द्यभावः । ( उपसरः ) प्रजने
सर्तेः ( सू० ) इत्यम् । ( प्रसरः ) प्रीत्या प्रार्थनम् । धीशक्तिः प्रज्ञासामर्थ्यमष्टधा । संक्रामन्त्यनेन-
संक्रामः, संक्रम इत्येके, सेत्वादिः, यत्कौटिल्यः– मुखसमः संक्रमः । दुर्गं संचरन्त्यनेन, गोचरसंच-
रेति ( सू० ) साधुः, घञि तु संचारः ॥ २५ ॥</c>


<v>प्रत्युत्क्रमः प्रयोगा( युद्धा )र्थः प्रक्रमः स्यादुपक्रमः ।
स्यादभ्यादानमुद्घात आरम्भः संभ्रमस्त्वरा ॥ २६ ॥</v>
<c>प्रयुक्तिः कर्मारम्भे प्रयोगः, प्रकृष्टो युद्धार्थो ( योगः ) ( प्रत्यु-
त्क्रमः ), [ प्रकृष्टार्थे प्रत्युदौ प्रार्थौ ], प्रत्युत्क्रान्तिर्वा । ( प्रक्रम इ० ) प्रोपौ– आरम्भार्थे । आभिमु-
ख्येनादानमभ्यादानम्ं । उद्धननमुद्घातः, उपोद्घातोपि, यदाहुः– चिन्तां प्रकृतसिध्द्यर्थामुपोद्‌‌घात
प्रचक्षते । ( त्वरा ) त्वरेर्घटादित्वात् षित्त्वादङ् ( षिद्भिदादीति ) ॥ २६ ॥</c>


<v>प्रतिबन्धः प्रतिष्टम्भोवनायस्तु निया( पा )तनम् ।
उपलम्भस्त्वनुभवः समालम्भो विलेपनम् ॥ २७ ॥</v>
<c>प्रतिष्टम्भनं रोधः, प्रते-
स्तम्भेः ( सू० ) इति षत्वम् । अवनयनमवनायः खलीकारः, अवोदोर्नियः ( सू० ) इति घञ् । निया-
तंन, यत निकारोपस्कारयोः । उपलब्धिरुपलम्भः, उपसर्गात्खल्घञोः ( सू० ) इति नुम् । समाङ्‌पूर्वो
लभिश्चर्चार्थे ॥ २७ ॥</c>


;p{0187}
<v>विप्रलम्भो विप्रयोगो विलम्भस्त्वतिसर्जनम् ।
विश्रावस्तु प्रविख्यातिरवेक्षा प्रतिजागरः ॥ २८ ॥</v>
<c>विरहो विसंवादो वा । ( विलम्भः ) दानार्थे । ( विश्रावः ) वौक्षुश्रुवः ( सू० )
इति घञ् , प्रसिध्द्यर्थे । ( अवेक्षा ) अवधानार्थे ॥ २८ ॥</c>


<v>निपाठनिपठौ पाठे तेमस्तेमौ समुन्दने ।
आदीनवास्रवौ क्लेशे मेलके सङ्गसंगमौ ॥ २९ ॥</v>
<c>( निपाठ इ० ) नौगदनदेति ( सू० ) वा
घञ्‌ । ( तेम इ० ) तिम ष्टिम ष्टीम आर्द्रीभावे । ( समुन्दनं ) उन्दी क्लेदने । ( आदीनवः ) दीङ्
क्षये । आस्रवन्तीन्द्रियाण्यनेनास्रवः, यज्जैनाः– जीवाजीवास्रवसंवरनिर्जरबन्धमुक्तयः सप्त पदार्थाः ।
मेलनं मेलः, मिलिर्लौकिकः । सञ्जनं सङ्गः, घञ् । संगतिः संगमः, ग्रहवृदृनिश्चिगमश्च ( सू० )
इत्यप्‌ ॥ २९ ॥</c>


<v>संवीक्षणं विचयनं मार्गणं मृगणा मृगः ।
परिरम्भः परिष्वङ्‌गः संश्लेष उपगूहनम् ॥ ३० ॥</v>
<c>अन्वीक्षणमन्वेषणमित्येके पेठुः । ( मार्गणं ) मार्ग अन्वेषणे, ल्युट् । ( मृगणा ) मृग
अन्वेषणे, युच् , अदन्तत्वाद् गुणाभावः । मृगः, एरच ( सू० ), एरजण्यन्तानाम् ( ज्ञा० ) इत्यस्य
प्रायिकत्वात् । गवेषणं च । ( परिरम्भः ) रभेरशब्लिटाः ( सू० ) इत्यचि नुम् , आलिङ्गनार्थे ॥ ३० ॥</c>


<v>निर्वर्णनं तु निध्यानं दर्शनालोकनेक्षणम् ।
प्रत्याख्यानं निरसनं प्रत्यादेशो निराकृतिः ॥ ३१ ॥</v>
<c>( प्रत्याख्यानं, इ० ) निराकरणार्थे ॥ ३१ ॥</c>


<v>उपशायो विशायश्च पर्यायशयनार्थकौ ।
अर्तनं च ऋतीया च हृणीया च घृणार्थके ॥ ३२ ॥</v>
<c>( उपशायः ) व्युपयोःशेतेःपर्याये ( सू० ) इति घञ् ।
पर्यायः क्रमः, ( यथा )– तवाद्यराजोपशायः । ऋतिः सौत्रो घृणार्थः, ऋतेरीयङ् ( सू० ) । हृणीङ्‌
कण्ड्वादिः, यक्, अप्रत्ययात् ( सू० ) ॥ ३२ ॥</c>


<v>स्याद्व्यत्यासो विपर्यासो व्यत्ययश्च विपर्यये ।
पर्ययोतिक्रमस्तस्मिन्नतिपात उपात्ययः ॥ ३३ ॥</v>
<c>व्यतिक्रम्यासनं व्यत्यासः । विपरीतासनं विपर्यासः, अस्यते-
र्घञ्‌ । विपरीतायनमितीणोऽचि विपर्ययः, परावनुपात्ययइणः ( सु० ) इत्यपि विपर्ययः । परित्यज्या-
यनं पर्ययः, परावनुपात्ययइणः ( सू० ) इति– उपात्यये क्रमोल्लङ्घने घञ् नास्ति । अतिक्रम्य पतनं
यथा– कालातिपातः । उपपन्नस्यात्ययोतिक्रमणमुपात्ययः ॥ ३३ ॥</c>


<v>प्रेषणं यत्समाहूय तत्र स्यात्प्रतिशासनम् ।
स संस्तावः क्रतुषु या स्तुतिभूमिर्द्विजन्मनाम् ॥ ३४ ॥</v>
<c>आकारणं कृत्वा यद् भृत्यानां कार्येषु
विसर्जनं तत्प्रतिशासनम् । समं स्तूयतेस्मिंश्छन्दोगैः संस्तावः, यज्ञेसमिस्तुवः ( सू० ) इति घञ् ॥ ३४ ॥</c>


<v>निधाय तक्ष्यते यत्र काष्ठे काष्ठं स उद्‌घनः ।
स्तम्बघ्नस्तु स्तम्बघनः स्तम्बो येन निहन्यते ॥ ३५ ॥</v>
<c>उद्धन्यतेस्मिन्नुद्घनः, उद्घनोत्याधानम् ( सू० ) इति साधुः । ( स्तम्बघ्नः ) स्तम्बेकच ( सू० )
इति कः, स्तम्बस्तृणं विरुच्च । ( स्तम्बघनः ) अप्‌ च ॥ ३५ ॥</c>


<v>आविधो विध्यते येन तत्र विष्वक्समे निघः ।
उत्कारश्च निकारश्च द्वौ धान्योत्क्षेपणार्थकौ ॥ ३६ ॥</v>
<c>( आविधः ) व्यधेः, घञर्थेकविधा-
नम् ( वा० ) । समन्तात्समः, समस्तुल्यागेहपरिणाहः । नियतं हन्यते निघः, निघोनिमितम् ( सू० )
इति साधुः । ( उत्कारः ) कृधान्ये ( सू० ) इति घञ् , उन्न्योरित्यनुवृत्तेः ( उन्न्योर्ग्रः ) । ऊर्ध्वं क्षेपो
राशीकरणं वा ॥ ३६ ॥</c>


;p{0188}
<v>निगारोद्गारविक्षावोद्ग्राहास्तु गरणादिषु ॥ ३७ ॥</v>
<c>( निगार इ० ) निगरणमुद्गरणं च, उन्न्योर्ग्रः ( सू० ) इति घञ् । विक्षा वः
काशे[ से ], वौक्षुश्रुवः ( सू० ) इति घञ् । ( उद्ग्राहः ) उद्ग्रहणं, उदिग्रहः ( सू० ) इति घञ् ॥ ३७ ॥</c>


<v>आरत्यवरतिविरतय उपरामेथास्त्रियां तु निष्ठेवः ।
निष्ठ्यूतिर्निष्ठेवनं निष्ठीवनमित्यभिन्नानि ॥ ३८ ॥</v>
<c>( उपरामः ) निवृत्त्यर्थे, नोदात्तोपदेशस्यमान्तस्यानाचमेः ( सू० ) इति वृद्धिनिषेधो नास्ति– अनु-
दात्तोपदेशत्वात् , यमउपरमे ( ग० ) इति निपातनात्तूपरमः । ( निष्ठीवनं ) ष्ठिविसिव्योर्ल्युटिवादीर्घः
( चान्द्रसू० ) ॥ ३८ ॥</c>


<v>जवने जूतिः सातिस्त्ववसाने स्यादथ ज्वरे जूर्तिः ।
उदजस्तु पशुप्रेरणमकरणिरित्यादयः शापे ॥ ३९ ॥</v>
<c>( जूतिः ) ऊतियूतिजूतिसातिहेतीति ( सू० ) साधुः, जवनमित्येके ।
( सातिः ) षोन्तकर्मणि । ( जूर्तिः ) ज्वरत्वरस्रिव्यतीति ( सू० ) ऊत्वम् । ( उदजः ) समुदोरजः
पशुषु ( सू० ) इत्यप्‌ , अघञपोः ( सू० ) इति वी नास्ति । न करणं ( अकरणिः ), यथा– अकरणि-
रिह भूयादप्रशस्तस्य धातुः, तस्याजननिरेवास्तु ( शिशु० ), आक्रोशेनञ्यनिः ( सू० ) । तथा– आक्रो-
शेऽवन्योर्ग्रहः ( सू० ), निग्राहस्ते वृषल भूयात् , अवग्राहः ॥ ३९ ॥</c>


<v>गोत्रान्तेभ्यस्तस्य वृन्दमित्यौपगवकादिकम् ।
आपूपिकं शाष्कुलिकमेवमाद्यमचेतसाम् ॥ ४० ॥</v>
<c>औपगवानां समूहः ( औपगव-
कम् ) । आदिशब्दाद् गार्ग्रकं, दाक्षकं, गोत्रोक्षोष्ट्रेति ( सू० ) वुञ्‌ । तस्य वृन्दमित्येव– आ वर्गसमाप्तेः ।
अपूपानां समूह आपूपिकम् , अचित्तहस्तिधेनोष्ठक्‌ ( सू० ) । आदिशब्दात्पर्पटिकादिः [ वण्डकादिः ] ॥ ४० ॥</c>


<v>माणवानां तु माणव्यं सहायानां सहायता ।
हल्या हलानां ब्राह्मण्यवाडव्ये तु द्विजन्मनाम् ॥ ४१ ॥</v>
<c>( माणव्यं ) ब्राह्मणमाणववाडवाद्यत् ( सू० ) । ( सहायता ) ग्रामजनबन्धुसहायेभ्यस्तल् ( सू० ) ।
( हल्या ) पाशादिभ्योयः ( सू० ) ॥ ४१ ॥</c>


<v>द्वे पर्शुकानां पृष्ठानां पार्श्वं पृष्ठ्यमनुक्रमात् ।
खलानां खलिनी खल्याप्यथ मानुष्यकं नृणाम् ॥ ४२ ॥</v>
<c>पर्शूनां समूहः पार्श्वम् , पर्श्वाणसवक्तव्यः ( वा० ) ।
( पृष्ठ्यं ) पृष्ठादुपसंख्यानात् ( वा० ) यत् , यज्ञविषयेऽदः स्मरन्ति । ( खलिनी, इ० ) खलगोरथात्
( सू० ), इनित्रकट्यचश्च ( सू० ) इति– इनिर्यच्च । मनुष्याणां समूहः ( मानुष्यकं ), गोत्रोक्षोष्ट्रेति
( सू० ) वुञ्‌ , प्रकृत्याकेराजन्यमनुष्ययुवानः ( वा० ) इति यलोपाभावः ॥ ४२ ॥</c>


<v>ग्रामता जनता धूम्या पाश्या गल्या पृथक्‌ पृथक् ।
अपि साहस्रकारीषवा( चा )र्मणाथर्वणादिकम् ॥ ४३ ॥</v>
;c{इति संकीर्णवर्गः । २ ।}
<c>ग्रामादिसमूह एते
वर्तन्ते, ग्रामजनेति ( सू० ) तल् , पाशादिभ्यश्चेति ( सू० ) यः, भिक्षादिभ्योऽण् ( सू० ) । पृथक्पृथ-
गिति परस्परं पर्यायत्वाभावः । वर्मिणां समूहो वार्मणम् । आदिशब्दाच्चार्मणाङ्गारादि । वाच्यं चात्र

परभागो गुणोत्कर्षः प्रतिपत्तिः प्रगल्भता । श्रन्थनं ग्रन्थनं गुम्फः संदर्भो रचना न ना । प्रणिपातस्त्व-
नुनयः प्रणयः सान्त्वना न ना । दवथुः परितापः स्यादनुतापो विसूरितम् । क्रीडा विनोदः खेदस्तु
निर्वेदश्चावसन्नता । आप्लवः प्लवनं गर्धो धनायाकूतमाशयः । अङ्कपाली परिष्वङ्ग आसारं त्वासरद्बलम् ।
विगानं वचनीयत्वमत्याधानमतिक्रमः । हानं त्यागस्तुला कक्षा क्रिया चेष्टा विकल्पनम् । वितर्कस्तर्क
आलस्यं कौसीद्यमजिगीषुता ॥ ४३ ॥ इति संकीर्णवर्गः । २ ।</c>


;p{0189}
<v>नानार्थाः केपि कान्तादिवर्गेष्वेवात्र कीर्तिताः ।
भूरिप्रयोगा ये येषु पर्यायेष्वपि तेषु ते ॥ १ ॥</v>
<c>इह तावत्कान्तखान्तादिवर्गेष्वेव नानार्थाः कीर्तिताः । तन्मध्याच्च ये केपि येष्वर्थेषु भूरिप्रयोगाः
प्रचुरव्यवहारास्ते तत्पर्यायेष्वपि कथिता इति पौनरुक्त्यादिदोषो नोद्भावनीयः । कान्ता इतो वक्ष्यन्ते ।
एवं खान्तगान्तादौ द्रष्टव्यम् ॥ १ ॥</c>


<v>आकाशे त्रिदिवे नाको लोकस्तु भुवने जने ।
पद्ये यशसि च श्लोकः शरे खड्गे च सायकः ॥ २ ॥</v>
<c>व्योम्नि स्वर्गे च नाको वर्तते, नास्त्यकमश्रेयोत्रेति । लोक्यते
लोकः, यथा– ब्रह्मलोकः, गतानुगतिको लोकः । पद्ये पदबद्धे वृत्ते, श्लोक्यते श्लोकः, श्लोकृ संघाते ।
स्यति– अन्तं करोति सायकः ॥ २ ॥</c>


<v>जम्बुकौ कोष्टुवरुणौ पृथुको चिपिटार्भकौ ।
आलोकौ दर्शन( नोद् )द्योतौ भेरी पटहमाण( न )कौ ॥ ३ ॥</v>
<c>( जम्बुकः ) जमु अदने । पर्थते वर्धते पृथुकः । चिपिट आर्द्र-
सस्याभ्योषः । ( आलोकः ) भावे करणे च घञ् , अवलोकनप्रकाशार्थौ । अन्तस्तन्त्रीका ढक्का भेरी ।
पटहो दुन्दुभिः, समन्तादणत्याणकः ॥ ३ ॥</c>


<v>उत्सङ्गचिह्नयोरङ्कः कलङ्कोङ्कापवादयोः ।
तक्षको नागवर्धक्योरर्कः स्फटिकसूर्ययोः ॥ ४ ॥</v>
<c>अमन्त्यस्मिन्बालादय इत्यङ्‌कः, अङ्क्यतेनेन च, अकि,
लक्षणे, यथा मृगाङ्कः । कल्यते क्षिप्यते कलङ्कः । अङ्‌कोत्र चिह्नम् । नागो नागविशेषः । वर्धकि-
स्तक्षा । अर्च्यतेर्कः, वृक्षेपि ॥ ४ ॥</c>


<v>मारुते वेधसि ब्रध्ने पुंसि कः कं शिरोम्बुनोः ।
स्यात्पुलाकस्तुच्छधान्ये संक्षेपे भक्तसिक्थके ॥ ५ ॥</v>
<c>आत्मन्यपि कः । कं सुखेपि च, कायति काम्यते कचति( ते )
वा । पुलं विस्तारमकति पुलाकः, यथा– पुलाका इव धान्येषु । संक्षेपे क्षिप्रे, यथा– पुलाककारी
विपुलाशयः स्यात् । सिक्थे, यथा– स्थालीपुलाकन्यायेन ॥ ५ ॥</c>


<v>उलूके करिणः पुच्छमूलोपान्ते च पेचकः ।
कमण्डलौ च करकः सुगते च विनायकः ॥ ६ ॥</v>
<c>( पेचकः ) पिचि गतौ पचिर्वा ।
( करकः ) चशब्दाद्वर्षोपले दाडिमे च, कृ विक्षेपे । ( विनायकः ) चशब्दाद् गणपतौ धर्मराजे च
विनेतृत्वात् ॥ ६ ॥</c>


<v>किष्कुर्हस्ते वितस्तौ च शूककीटे च वृश्चिकः ।
प्रतिकूले प्रतीकस्त्रिष्वेकदेशे तु पुंस्ययम् ॥ ७ ॥</v>
<c>कीयते ज्ञायतेनेन किष्कुः, चतुर्विंशत्यङ्‌गुलं द्वादशाङ्गुलं च मानम् । वृश्चतीति
( वृश्चिकः ) शूकवान्कीटः कण्टकी च कृमिः । चाद्राशौ मदन्तिकायां च ( वृश्चिकः ) । प्रतीपमेति
प्रतीकः । एकदेशोंऽशः, यथा सप्रतीकः श्लोकः । द्वीपेपि ( प्रतीकः ) ॥ ७ ॥</c>


<v>स्याद्भूतिकं तु भूनिम्बे कट्‌फले भूस्तृणेपि च ।
ज्योस्निकायां च घोषे च कोशातक्यथ कट्‌फले ॥ ८ ॥</v>
<c>एते वनौषधिवर्गे व्या-
ख्याताः । तथा भूनिम्बः किराततिक्तकः । कट्फलः श्रीपर्णी । भूस्तृणं छत्त्रा । यवान्यां च ( भूतिकं ) ।
ज्योत्स्निका पटोलिका । घोषोपामार्गः ॥ ८ ॥</c>


<v>सिते च खदिरे सोमवल्कः स्यादथ सिह्लके ।
तिलकल्के च पिण्याको वाह्लिकं रामठेपि च ॥ ९ ॥</v>
<c>पीड्यते पिण्याकः । वाह्लीकमित्येके । अपिशब्दाद्वह्लीक-
देशोत्पन्नेश्वादौ हिङ्‌गौ कुङ्कुमे च ॥ ९ ॥</c>


;p{0190}
<v>महेन्द्रगुग्गुलूलूकव्यालग्राहिषु कौशिकः ।
रुक्तापशङ्कास्वातङ्कः स्वल्पेपि क्षुल्लकस्त्रिषु ॥ १० ॥</v>
<c>कुशिकस्यापत्यं, कोशो वा प्रयोजनमस्य कौशिकः । ( आत-
ङ्कः ) तकि कृच्छ्रजीवने । स्वल्पः खलः । अपिशब्दाद्दरिद्रे कनिष्ठेपि, क्षोदः क्षुत्– क्षुदं क्षुधं च लाति
क्षुल्लकः ॥ १० ॥</c>


<v>जैवातृकः शशाङ्केपि खुरेप्यश्वस्य वर्तकः ।
व्याघ्रेपि पुण्डरीको ना यवान्यामपि दीपकः ॥ ११ ॥</v>
<c>जीवेरातृकन्वृद्धिश्च ( उ० ) । अपिशब्दादायुष्मति ( जैवातृकः ) । अपिशब्दात्पक्षि-
विशेषे ( वर्तकः ) । ( पुण्डरीकः ) पुणेः पुण्डेश्च रूपम् । अपिशब्दाद्दिग्गजे, सिताम्बुजसितच्छत्त्रयोस्तु
नपुंसकं ( पुण्डरीकम् ) । यवान्यजमोदा । अपिशब्दाद्दीपेलंकारे जीरकेपि ( दीपकः ) ॥ ११ ॥</c>


<v>सा( शा )लावृकाः कपिकोष्टुश्वानः स्वर्णेपि गैरिकम् ।
पीडार्थेपि व्यलीकं स्यादलीकं त्वप्रियेनृते ॥ १२ ॥</v>
<c>स्यन्ति
साला आवृण्वन्ति ( सालावृकाः ) । धातुविशेषेपिशब्दात् ( गैरिकं ), गिरौ भवं गैरिकं, गिरिणा विग्रहो
गिरिकात्प्रत्ययोऽव्यविकन्यायेन । अपिशब्दादप्रियाकार्यविलक्षविपर्ययेषु ( व्यलीकं ) । कामजेपराधेपि,
विशेषेणालीकं, व्यलीकमपि च व्यङ्गमिति च माला । अल्यते वार्यतेलीकं न लीयते वा, अलीकम-
हितं विदुरिति कात्यः । ( अलीकं ) ललाटेप्याहुः ॥ १२ ॥</c>


<v>शीलान्वयावनूके द्वे शल्के शकलवल्कले ।
साष्टे शते सुवर्णानां हेम्न्युरोभूषणे पले ॥ १३ ॥</v>
<c>अनूच्यति समवैत्यनूकं, उच समवाये,
न्यङ्‌क्वादिः ( सू० ) । द्वे इत्येव, शलति पृथग्भवति शल्कं खण्डः । वल्कलं वार्क्षी त्वक् । सहाष्टाभि-
र्वर्तते साष्टं, बहुव्रीहौसंख्येयेडजबहुगणात् ( सू० ) । सुवर्णं षोडश माषकाः । पलं सुवर्णाश्चत्वारः । दीनै-
रर्यते दीनारं रूपकम् । निःशेषेण काम्यते निष्कः, आकर्षोपि ॥ १३ ॥</c>


<v>दीनारेपि च निष्कोस्त्री कल्कोस्त्री शमलैनसोः ।
दभ्भेप्यथ पिनाकोस्त्री शूलशंकरधन्वनोः ॥ १४ ॥</v>
<c>कल्यते कल्कं द्रवाधश्चूर्णं
विनीयाख्यं, शमलं विष्ठेत्येके । एनः पापं, यथा– तपो न कल्कोध्ययनं न कल्कः । अपिनह्यते पिनाकं
त्रिशूलं शांकरमेवात्र ॥ १४ ॥</c>


<v>धेनुका तु करेण्वां च मेघजाले च कालिका ।
कारिकायातनाकृत्योः कर्णिका कर्णभूषणे ॥ १५ ॥</v>
<c>चकारान्नवप्रसूतायां गवादौ ( धेनुका ), हस्तिन्यां तु नामैतत् ।
कृपाणीधेनुसमाभवानीषु च ( धेनुका ) । चात्सुवर्णादेर्दोषे सुरायां च, कालो वर्णः समयश्चास्त्यस्याः
कालिका, कृष्णा वृद्धि[ ष्टि ]श्च । कृञ् हिंसायां, कारिका नारकी व्यथा । करणं कृतिश्च कारिका, पर्या-
यार्हणोत्पत्तिषुच ( सू० ) इति ण्वुच् । कारिका यातनावृत्त्योरित्येके, वृत्तिः श्लोकैर्विवरणं, कारिके वृत्ति-
यातने इति दुर्गः । कर्णस्यालंकारः कर्णिका, कर्णललाटात्कनलंकारे ( सू० ), द्वयोस्त्विवार्थे ( इवेप्रति-
कृतौ, संज्ञायांच ) ॥ १५ ॥</c>


<v>करिहस्ताङ्गुलौ पद्मबीजकोश्यां त्रिषूत्तरे ।
वृन्दारकौ रूपिमुख्यावेके मुख्यान्यकेवलाः ॥ १६ ॥</v>
<c>खान्तेभ्यः प्राग्वाच्यलिङ्गाः । वृन्दमस्त्यस्येति ( वृन्दारकः ), शृङ्‌गवृन्दा-
भ्यामारकन् ( वा० ) । रूपमस्त्यस्य रूपी । देवोप्युपचारात् ( वृन्दारकः ) । संख्यायां च, यत्कात्यः–
प्रधानान्यासहायेषु संख्यायां चैक इष्यते ॥ १६ ॥</c>


;p{0191}
<v>स्याद्दाम्भिकः कौक्कुटिको यश्चादूरेरितेक्षणः ।
ललाटिकः प्रभोर्भालदर्शी कार्याक्षमश्च यः ॥ १७ ॥</v>
<c>दम्भः प्रयोजनमस्त्यस्य दाम्भिकः । यतः कुक्कुटी
माया कुक्कुटीपादपातश्च, तौ पश्यति कौक्कुटिकः, संज्ञायांललाटकुक्कुट्यै पश्यति ( सू० ) इति ठक् ।
ललाटं कोपप्रसादचिह्नं पश्यति, ललाटमेव वा दूरात्कार्येष्वलिप्तः सन् पश्यति लालाटिकः । भालं ललाटं,
भावदर्शीत्येके पेठुः ॥ १७ ॥</c>


<v>मयूखस्त्विट्‌करज्वालास्वलिवाणौ शिलीमुखौ ।
शङ्‌खो निधौ ललाटास्थ्नि कम्बौ न स्त्रीन्द्रियेपि खम् ॥ १८ ॥</v>
<c>भूभृन्नितम्बवलयचक्रेषु कटकोस्त्रियाम् । सूच्यग्रे क्षुद्रशत्रौ च रोमहर्षे च
कण्टकः । पाकौ पक्तिशिशू मध्यरत्ने नेतरि नायकः । पर्यङ्कः स्यात्परिकरेप्यार्द्रायामपि लुब्धकः ।
पेटकस्त्रिषु वृन्देपि गुरौ देश्ये च देशिकः । खेटकौ ग्रामफलकौ धीवरेपि च जालिकः । पुष्परेणौ च
किञ्जल्कः शुल्कोस्त्री स्त्रीधनेपि च । स्यात्कल्लोलेप्युत्कलिका वार्धकं भाववृन्दयोः । करिण्यां चापि गणिका
दारकौ बालभेदकौ । अन्धेप्यनेडमूकः स्याट्टङ्कौ दर्पाश्मदारणौ । मृद्भाण्डेप्युष्ट्रिका मन्थे खजको रस-
दर्वके । इतः खान्ताः । मिनोत्यन्धकारं मयूकः । त्विड् दीप्तिः । करो रश्मिः । शिली शल्यं मुखेस्य
( शिलीमुखः ) । शं खनति शाम्यति वा शंखः । शंखपद्मौ वैश्रवणनिधी । ललाटप्रान्तास्थि शंखः,
कम्बौ तु , अर्धर्चादिः ( सू० ) । खन्यते खम् । अपिशब्दात्स्वर्व्योम्नोः ( खं ), शन्ये तूपचारात् ॥ १८ ॥</c>


<v>घृणिज्वाले अपि शिखे शैलवृक्षौ नगावगौ ।
आशुगौ वायुविशिखौ शरार्कविहगाः खगाः ॥ १९ ॥</v>
<c>अपिशब्दाच्चूडाशाखाग्रमात्रे मयूरचूडा च, शिनोति शीयते वा शिखा । उपलेपेपि गोमुखम् । अथ
गान्ताः । न गच्छति नगः, नगोऽप्राणिष्वन्यतरस्यां ( सू० ) इति नञ् प्रकृत्या । ( आशुगः ) विशिखो
बाणः । खे गच्छन्ति खगाः ॥ १९ ॥</c>


<v>पतंगौ पक्षिसूर्यौ च पूगः क्रमुकवृन्दयोः ।
पशवोपि मृगा वेगः प्रवाहजवयोरपि ॥ २० ॥</v>
<c>पदद्नच्छति पतति वा पतंगः । चशब्दाच्छलभः ( पतंगः ),
शालिविशेषश्च । पूयते पूगः । क्रमुकः पूगवृक्षः । अपिशब्दाद्धरिणो हस्तिविशेषो मृगशीर्षं मार्गणा च
( मृगः ) । वेति वेगः, विजतेनेन वा, घञ्‌ । प्रवाहे यथा– नदी वेगेन शुध्यति ( चाणक्यः ) । जवे
यथा– वायुवेगः । अपिशब्दान्मूत्रादिप्रवृत्तौ यथा– वेगान्न धा[ वा ]रयेद्वातविण्मूत्रक्षवतृट्‌क्षुधाः । मलो-
त्सर्गे प्रभावे शृङ्गारभावे च यथा– चण्डवेगो मन्दवेगः ॥ २० ॥</c>


<v>परागः कौसुम रेणौ स्नानीयादौ रजस्यपि ।
गजेपि नागमातङ्गावपाङ्गस्तिलकोपि च ॥ २१ ॥</v>
<c>परागच्छति परागः । स्नात्यनेन
स्नानीयं चूर्णम् । रजो धूलिः ( परागः ) । अपिशब्दात्काद्रवेये सीसे नागकेसरे नागदन्त्यां गजाह्वये
जलदे रङ्गे च, न– अगो नागः । चण्डालेपि मातङ्गः । मा तङ्गति, मतङ्गापत्यं वा । अपगतोऽङ्-
गादपाङ्गः, अपिशब्दान्नेत्रान्ते ॥ २१ ॥</c>


<v>सर्गः स्वभावनिर्मोक्षनिश्चयाध्यायसृष्टिषु ।
योगः संनहनोपायध्यानसंगतियुक्तिषु ॥ २२ ॥</v>
<c>स्वभावे यथा– निसर्गः । निर्मोक्षे त्यागे ( यथा )– विसर्गः,
मोक्षाभावे वा, सर्गः संसारः । निश्चये यथा– गृहाण शस्त्रं यदि सर्ग एष ते ( रघु० ) । अधीयते-
ध्यायोत्र महाकाव्यादौ विश्रान्तिस्थानं, सर्गबन्धो महाकाव्यम् ( काव्यादर्श ) । सृष्टौ यथा– सर्गश्च प्रति-
सर्गश्चेति ( विष्णुपु० ) । उत्साहेपि सर्गः । ( योगः ) संनहनं कवचादि, उपायः सामादिः, संनहनाङ्गं
कवचादिरित्येके । ध्यानं चित्तवृत्तिनिरोधः, संगतिः श्लेषः ( योगः ) । युक्तिर्योजनम् । अपूर्वार्थप्राप्तिर्भे-
षजं विश्रम्भघाती चरश्च योगः ॥ २२ ॥</c>


;p{0192}
<v>भोगः सुखे स्त्र्यादिभृतावहेश्च फणकाययोः ।
चातके हरिणे पुंसि सारंगः शवले त्रिषु ॥ २३ ॥</v>
<c>भुजेरभ्यवहारार्थात्कौटिल्यार्थाच्च घञ् । पण्यस्त्रीणां भृतिर्भाटिः
( भोगः ) । आदिशब्दात्कर्मकृद्वेतनं, यच्छाश्वतः– पालनेभ्यवहारे च निर्वेशे च पणे स्त्रियाः । भोगः
सुखे भुजंगानां शरीरफणयोरपि । चातकस्तोककाख्यः पक्षी, सरति सारं गच्छति सहारङ्गेण वा वर्तते
सारङ्गः । गौडः स( श )बलः सारङ्ग इति व्याख्यत् ॥ २३ ॥</c>


<v>कपौ च प्लवगः शापे त्वभिषङ्गः पराभवे ।
यानाद्यङ्गे युगः पुंसि युगं युग्मे कृतादिषु ॥ २४ ॥</v>
<c>चशब्दाद्भेके पक्षिभेदे च ( प्लवगः ) ।
शापो मिथ्याभिशंसनमनिष्टावधारणं च, आहुश्च– अभिषङ्‌गाख्याः शापाक्रोशपराभवाः । ( अभिषङ्‌गः )
कर्मणि भावे च घञ् । यानं रथशकटादि । आदिशब्दाद्धलम् । तत्राङ्‌गं दान्तादियोजनकाष्ठं, पुंसि
यथा– अनोयुगः शकटयुगः । आदिशब्दात्त्रेतादि । हस्तचतुष्कं च यथा– विचरेद्युगमात्रदृक् ॥ २४ ॥</c>


<v>स्वर्गेषुपशुवाग्वज्रदिङ्‌नेत्रघृणिभूजले ।
लक्ष्यदृष्ट्या स्त्रियां पुंसि गौर्लिङ्गं चिह्नशेफसोः ॥ २५ ॥</v>
<c>इषुर्बाणः । वागादौ स्त्रीलिङ्गो गौः स्वर्गादौ पुंलिङ्गः पशौ तूभयं, यथा– इयं गौर्धेनुः, अयं गौर्दान्तः ।
इत्थं जलाक्ष्णोः क्लीबे– इत्येके । लीनं गमयति लिङ्गति चित्रीकरोति वा लिङ्गम् । चिह्नं धूमादिः शेफः
साधनम् ॥ २५ ॥</c>


<v>शृङ्गं प्राधान्यसान्वोश्च वराङ्गं मूर्धगुह्ययोः ।
भगं श्रीकाममाहात्म्यवीर्ययत्नार्ककीर्तिषु ॥ २६ ॥</v>
<c>शीर्यते शृणाति च शृङ्गम् । प्रधानमेव प्राधान्यं, यथा– शृङ्गग्राहिकया । सानुरत्र
गिरिशिखरं, कात्यस्तु– शृङ्गं शिखंर सान्वपीत्याह । चशब्दाद्विषाणं क्रीडाम्बुपात्रं च ( शृङ्गम् ) ।
गुह्यं योनिः । भज्यते सेव्यते मर्द्य[ ह्य ]ते च भगं, खलोभगःपदंचेति ( वा० ) वक्तव्याद् घः । कामोत्र
योनिः । सूर्यविशेषो भगः पुंसि मित्रवत् । धर्मो मोक्षश्च भगः, यदाहुः– ऐश्वर्यस्य समग्रस्य धर्मस्य
यशसः श्रियः । वैराग्यस्याथ मोक्षस्य षण्णां भग इति स्मृतः ॥ २६ ॥</c>


<v>परिघः परिघातेस्त्रेप्योघो वृन्देम्भसां रये ।
मूल्ये पूजाविधावर्घोंऽहोदुःखव्यसनेष्वघम् ॥ २७ ॥</v>
<c>अथ घान्ताः । परिहननं परि-
हन्यतेनेन वा परिघः, परौघः ( सू० ) इत्यप्प्रत्यये हन्तेर्घत्वं, करणेऽयोविद्रुषु ( सू० ) इत्यतः करणा-
नुवृत्त्या भावादौ नेच्छन्ति । अस्यतेस्त्रमायुधविशेषः । अपिशब्दादर्गलेपि ( परिघः ) । उह्यते वहति
वा– ओघः, न्यङ्क्वादौ ( सू० ) साधुः । मूल्यं पणः, यथा– अनर्घा गुणाः, अर्घिर्धात्वन्तरं, पूजार्थे
त्वर्हे न्यङ्क्वादित्वात् ( सू० ) कुत्वम् ॥ २७ ॥</c>


<v>त्रिविष्टेपि( ल्पे ) लघुः काचाः शिक्यमृद्भेददृग्रुजः ।
विपर्यासे विस्तरे च प्रपञ्चः पावके शुचिः ॥ २८ ॥</v>
<c>( लघुः ) इष्टे यथा– दर्शनेन लघुना यथा तयोः प्रीति-
मापुरुभयोस्तपस्विनः ( रघु० ) । अपिशब्दात्क्षिप्राल्पागुरुनिःसारेषु ( लघुः ) । निदाघस्त्वातपे स्वेदे
ग्रीष्मे चैव ( प्रकीर्तितः ) । अथ चान्ताः । कमञ्चति कचति वा काचः । शिक्यं रज्जुयन्त्रम् । मृद्-
भेदो धातुविशेषः, यथा– काचः काचो मणिर्मणिः ( वृद्धचाणक्यः ) । दृग्रोगः काचाख्यः । विपर्यासो
माया । विपर्यासे च विस्तारे– इति पाठो युक्तः, प्रथनेवावशब्दे ( सू० ) इत्यपो निषेधात् । शुचिः
शोधकोग्निविशेषः, यच्‌छ्‌रुतिः– अग्नये शुचये च द्वितीयायाम् ॥ २८ ॥</c>


;p{0193}
<v>मास्यमात्ये चात्युपधे पुंसि मेध्ये सिते त्रिषु ।
अभिष्वङ्‌गे स्पृहायां च गभस्तौ च रुचिः स्त्रियाम् ॥ २९ ॥</v>
<c>मासोत्राषाढः, यच्छ्‌रुतिः–
शुक्रश्च शुचिश्च ग्रैष्मिकावृतू । उपधा धर्मार्थकामभयमुखेन सचिवपरीक्षा, तामतिक्रान्तोत्युपधः, यत्कौ-
टिल्यः– उपधाभिः शौचाशौचपरिज्ञानममात्यानाम् । ( रुचिः ) अभिष्वङ्गो रागः, गभस्तिर्दीप्तिः
॥ २९ ॥</c>


<v>केकितार्क्ष्यावहिभुजौ दन्तविप्राण्डजा द्विजाः ।
अजा विष्णुहरच्छागा गोष्ठाध्वनिवहा व्रजाः ॥ ३० ॥</v>
<c>अथ जान्ताः । मयूरगरुडौ ( अहिभुजौ ) । विप्रः क्षत्रियवैश्योपलक्षणम् , यत्स्मृतिः–
विप्रक्षत्रियविट्‌शुद्रा वर्णास्त्वाद्यास्त्रयो द्विजाः । अण्डजाः पक्षिसर्पाद्याः । न जायते अजति वा– अजः ।
गावस्तिष्ठन्त्यस्मिन् गोष्ठम् । व्रजन्त्यस्मिन् व्रजोध्वा, गोचरसंचरेति ( सू० ) साधुः । निवहः समूहः,
यथा– द्विजव्रजः ॥ ३० ॥</c>


<v>धर्मराजौ जिनयमौ कुञ्जो दन्तेपि न स्त्रियाम् ।
वलजे क्षेत्रपूर्द्वारे वलजा वल्गुदर्शना ॥ ३१ ॥</v>
<c>( धर्मराजौ ) समवर्तित्वात् । दन्ते हस्तिदन्ते, यथा– कुञ्जरः । अपिशब्दा-
ल्लतादिपिहितोदरे ( कुञ्जः ) । वलन्तेनेन वले जायते वा वलजं क्षेत्रं पुरद्वारं च । वल्गुदर्शने भद्राकृतौ
त्रिलिङ्गम् ॥ ३१ ॥</c>


<v>सभे क्ष्मांशे रणेप्याजिः प्रजा स्यात्संततौ जने ।
अब्जौ शंखशशाङ्‌कौ च स्वके नित्ये निजं त्रिषु ॥ ३२ ॥</v>
<c>अनिम्नोन्नतो भूभागो रणश्चाजिः, अज्यतेत्राजिः । अपिशब्दात्क्षणेपि, यद्‌दुर्गः– युद्ध-
भागक्षणेप्याजिः । संततौ यथा– शोच्यं मिथुनमप्रजम् ( चाणक्यश० ) । जनो लोको यथा– प्रजापतिः ।
चकारात्पद्मम् ( अब्जम् ) । नियतं जायते निजम् । अग्रजौ विप्रपूर्वजौ– इति दुर्गः ॥ ३२ ॥</c>


<v>पुंस्यात्मनि प्रधाने( वीणे ) च क्षेत्रज्ञो वाच्यलिङ्गकः ।
संज्ञा स्याच्चेतना नाम हस्ताद्यैश्चार्थसूचना ॥ ३३ ॥</v>
<c>अथ
ञान्ताः । क्षेत्रं शरीरं पात्रं जानाति क्षेत्रज्ञः, आत्मा मुख्यश्च । संज्ञानं संज्ञा संज्ञायतेनया च । आद्य-
शब्दादक्षिनिकोचनाद्यैः, अर्थः प्रयोजनम् । दोषज्ञौ वैद्यविद्वांसौ ज्ञो विद्वान् सोमजोपि च ॥ ३३ ॥</c>


<v>काकेभगण्डौ करटौ गजगण्डकटी कटौ ।
शिपिविष्टस्तु खलतौ दुश्चर्मणि महेश्वरे ॥ ३४ ॥</v>
<c>इतष्टान्ताः । केति रटति करो( किर )ति मदं च करटः । कटति वर्षति मदं कटः । श्मशानं कलिञ्जोपि,
कटल्यावृणोतीति, यथा– वर्जयेत्कटधूमं तु , कटे– आस्ते । शिपिश्चर्म विष्टं दोषव्याप्तमस्येति, दुश्चर्मा षण्ढः,
आहुश्च– शिपिविष्टः शिवः शौरिर्दुश्चर्मा खलतिस्तथा ॥ ३४ ॥</c>


<v>देवशिल्पिन्यपि त्वष्टा दिष्टं दैवेपि न द्वयोः ।
रसे कदुः कट्वकार्ये त्रिषु मत्सरतीक्ष्णयोः ॥ ३५ ॥</v>
<c>देवशिल्पी विश्वकर्मा । अपिशब्दात्सूर्ये
तक्ष्णि च त्वष्टा, त्वक्षति त्वक्ष्यते वा । खमणेस्तेजःशातनात्त्वष्टा । दिशति शुभाशुभं फलं दिष्टं, दैवं
पुराकृतं कर्म । अपिशब्दात्काले ( दिष्टः ) । कटत्यावृणोति कटुः, दुर्गन्धे चाप्रिये चोपचारात् ॥ ३५ ॥</c>


<v>रिष्टं क्षेमाशुभाभावेष्वरिष्टे तु शुभाशुभे ।
मायानिश्चलयन्त्रेषु कैतवानृतराशिषु ॥ ३६ ॥</v>
<c>रिष हिंसायां, नास्ति रिष्टमशुभं क्षेमं वा– अरिष्टं, आहुश्च– तक्रे मरणचिह्ने चारिष्टं वृक्षे च फेनिले ।
सुरायां च शुभेपि स्यात्काके निम्बे च पुंस्ययम् । माया– इन्द्रजालं, निश्चले यथा– कूटस्थोक्षर उच्यते
( भगवद्गीता ), निश्चलं व्योमेति गौडः । यन्त्रं मृगादिवधार्थं छलं यथा– छित्त्वा पाशमपास्य कूटरचनाम्
( पंचतं० ) । कैतवं व्याजः ( कूटं ) । राशिर्धान्यादिपुञ्जः ( कूटः ) ॥ ३६ ॥</c>


;p{0194}
<v>अयोधने शैलशृङ्गे सीराङ्गे कूटमस्त्रियाम् ।
सूक्ष्मैलायां त्रुटिः स्त्री स्यात्कालेल्पे संशयेपि सा ॥ ३७ ॥</v>
<c>अयोमयो घनः, आघा-
तार्थमयःसारं भाण्डं कूटं नाराचो वा, कूटशाल्मलिरित्येके । सीराङ्‌गं फालाधारः कूटाख्यः, यद्‌दुर्गः–
कूटं घटहलाङ्‌गयोः । त्रुटति त्रुटिः, कालेल्पे क्षणद्वयाख्ये । संशय यथा– त्रुर्टि प्राप्तो रोगी ॥ ३७ ॥</c>


<v>अर्त्त्युत्कर्षाश्रयः कोट्यो मूले लग्नकचे जटा ।
व्युष्टिः फले समृद्धौ च दृष्टिर्ज्ञानेक्ष्णि दर्शने ॥ ३८ ॥</v>
<c>अर्त्तिश्चापकोटिरटनिर्यथा– धनुःकोट्या नुदति । उत्कर्षे यथा– परां कोटिमारूढः । अश्रिर्धारा कोणो वा
यथा– शतकोटिर्वज्रः । संख्यापि कोटिः, यद् भागुरिः– अर्त्त्यर्बुदाश्रयः कोट्यः, स्त्रीत्वार्थं ङीप् । वृक्षा-
दिमूलं जटा । लग्नाः श्लिष्टाश्च कचा जटाः, जट संघाते । व्युच्छनं व्युष्टिः, उच्छी विवासे, फलं प्रयो-
जनम् । चशब्दात्स्तुतौ ( व्युष्टिः ) । ( दृष्टिः ) भावे करणे च क्तिन् ॥ ३८ ॥</c>


<v>इष्टिर्यागेच्छयोः सृष्टं( ष्टिः ) निश्चिते बहुनि त्रिषु ।
कष्टे तु कृच्छ्रगहने दक्षामन्दागदेषु तु ।
पटुर्द्वौ वाच्यलिङ्‌गौ च नीलकण्ठः शिवेपि च ॥ ३९ ॥</v>
<c>यजेरिषेश्च क्तिन्
( इष्टिः ) । मुक्तनिर्मितयोश्च ( सृष्टम् ) । कषिष्यतीति कष्टं, यथा– कष्टं प्राप्तः क्लेशमित्यर्थः । कष्टानि
सामानि गहनानीत्यर्थः, कृच्छ्रगहनयोःकषः ( सू० ) इत्यनिट् । ( पटुः ) दक्षोनलसः, अमन्दो धृष्टः,
अगदो नीरुक् । चशब्दाल्लवणो रसः पटुः ॥ ३९ ॥</c>


<v>पुंसि कोष्ठोन्तर्जठरं कुशूलोन्तर्गृहं तथा ॥ ४० ॥</v>
<c>द्वौ कष्टपटू । पोटा दासी द्विलिङ्‌गा च घृष्टी घर्षण-
सूकरौ । घटा गोष्ठ्यां हस्तिपङ्क्तौ कृपीटमुदरे जले । इतष्ठान्ताः । अपिशब्दान्मयूरः ( नीलकण्ठः ) ।
कुष्यते कोष्ठो जठराभ्यन्तरं, यथा– मृदुकोष्ठः । कुशूलो धान्याधारः ( कोष्ठः ) । कोष्ठागारं गृहस्याभ्य-
न्तरमपवरकाख्यम् ॥ ४० ॥</c>


<v>निष्ठा निष्पत्तिनाशान्ताः काष्ठोत्कर्षे स्थितौ दिशि ।
त्रिषु ज्येष्ठोतिशस्तेपि कनिष्ठोतियुवाल्पयोः ॥ ४१ ॥</v>
<c>निर्व्यूढं निर्वृत्तं नियतं च स्थानं निष्ठा । क्लेशतपोयाच्ञानिर्बर्ह( र्वह )ण-
परमगतयोपि ( निष्ठाः ) । काशनं काशते वा काष्ठा, स्थितिर्मर्यादा । कालविशेषेपि अष्टादश निमेषास्तु
काष्ठेति । काष्ठं दारु च । इष्टनि प्रशस्यस्यश्रः ( सू० ), ज्यच ( सू० ) । अपिशब्दादग्रजे वृद्धेपि
( ज्येष्टः ) । युवाल्पयोःकन्नन्यतरस्याम् ( सू० ), अतियुवात्यल्पश्च ॥ ४१ ॥</c>


<v>दण्डोस्त्री लगुडेपि स्याद् गुडो गोलेक्षुपाकयोः ।
सर्पमांसात्पशू व्याडौ गोभूवाचस्त्विडा इलाः ॥ ४२ ॥</v>
<c>अथ डान्ताः । दम्यतेनेन
दण्डः, अपिशब्दाच्चतुरङ्‌गं बलं चतुर्थोपायो दमो मन्थश्च । गोलो वृत्तो मृदादिगुडकः, यथा– भक्षिता
वाप्ययोगुडाः ( चरक० ) । लत्वेन गुलिका स्नुही गुलिका निशा । सन्नाहश्च गुडः । मांसमत्तीति मांसात्
सिहादिः । व्यडति हन्तुं व्याडः, व्यड उद्यमे, विविधमाल( ड )मस्माद्वा व्याडः । इल क्षेपणे, बुधभा-
र्यापि– इडा यस्या अपत्यमैडः पुरूरवाः ॥ ४२ ॥</c>


;p{0195}
<v>क्ष्वेडा वंशशलाकापि नाडी कालोपि षट्‌क्षणे ।
काण्डोस्त्री दण्डबाणार्ववर्गावसरवारिषु ॥ ४३ ॥</v>
<c>क्ष्वेडिः शब्दार्थ उन्नेयः, अपिशब्दात्सिंहनादो दन्तो-
ष्ठवाद्यम् ( क्ष्वेडा ) । क्ष्वेडस्तु विषं ध्वनिश्च । षड्भिः क्षणैश्च षट्क्षण इति नाडीव नालिकात्र, अपि-
शब्दात्सुषिरं वृक्षादि धमनिश्च । नाडो नालश्च जलनिर्गमः । डलयोरैक्यात्प्रणालो नालः कण्ठः पद्मादिवृन्तं
च । दण्डो नालं यथा– उद्द( त्का )ण्डैः पुण्डरीकैः । अर्वा कुत्सितः, यथा– काण्डपृष्ठः ( महावीर० ) ।
वर्गे यथा– बालकाण्डं, श्राद्धक[ का ]ण्डिका । काण्डस्यावसरस्याभावोऽकाण्डम् । लतावृक्षस्कन्धयोश्च
( काण्डः ) । प्रकाण्डं तु वृक्षादिस्कन्धः, प्रशंसार्थं च यथा– पुरुषप्रकाण्डम् ॥ ४३ ॥</c>


<v>स्याद् भाण्डमश्वाभरणमत्रे मूलवणिग्धने ।
भृशप्रतिज्ञयोर्बाढं प्रगाढं भृशकृच्छ्रयोः ॥ ४४ ॥</v>
<c>अश्वस्याभरण-
मायानं पर्याणादि यथा– भाण्डत्रासी हयः । अमत्रे यथा– प्रकीर्णभाण्डामनवेक्ष्यकारिणीम् । मूलं क्रय्यं
वणिजो धनं वा, यथा– भाण्डपतिः । संघातग्रासयोः पिण्डी द्वयोः पुंसि कलेवरे । गण्डौ कपोलविस्फोटौ
मुण्डक त्रिषु मुण्डिते । इक्षुभेदेपि खण्डोस्त्री शिखण्डो बर्हचूडयोः । अथ ढान्ताः । बाहेः क्ते( बाढं ),
क्षुब्दस्वान्तध्वान्तेति ( सू० ) साधुः । ( बाढं ) प्रतिज्ञानेङ्‌गीकारेव्ययम् । ( प्रगाढं ) दृडेपि, यदाहुः–
प्रगाढ कृच्छ्रमिच्छन्ति प्रगाढं बलवद् दृढम् ॥ ४४ ॥</c>


<v>शक्तस्थूलौ त्रिषु दृढौ व्यूढौ विन्यस्तसंहतौ ।
भ्रूणोर्भके स्त्रैणगर्भे बाणो बलिसुते शरे ॥ ४५ ॥</v>
<c>दृहि वृद्धौ क्त दृढः, दृढःस्थूलबलयोः ( सू० )
इति साधुः । अत्यर्थे च यथा– दृढं शान्तोस्मि । त्रिष्वित्येव । विन्यस्तं रचितं यथा– व्यूढां द्रुपदपुत्रेण
तव शिष्येण ( भगवद्गीता ) । संहतो घनो यथा– व्यूढोरस्कः ( रघु० ) । अथ णान्ताः । भ्रियते
भ्रूणः । बलिसुतो बाणासुरः । दासीकुरण्टकेपि बाणशब्दार्थः ॥ ४५ ॥</c>


<v>कणोतिसूक्ष्मे धान्यांशे संघाते प्रमथे गणः ।
पणो द्यूतादिषूत्सृष्टे भृतौ मूल्ये धनेपि च ॥ ४६ ॥</v>
<c>अतिसूक्ष्मे मुक्तादिगुलके ( कणः ) ।
धान्यस्यांशः कणिका यथा– कणादो मुनिः । गण्यते गणः, संख्यायां सैन्यांशेपि । नित्यंपणःपरिमाणे
( सू० ) इति साधुः । द्यूतादायुत्सृष्टं जय्यत्वे स्थापितं ( पणः ) । आदिशब्दात्समाह्वयपणादौ । भृति-
र्वेतनम् । अपिशब्दात्क( त्का )र्षिकस्ताम्रिकः पणः, यच्छाश्वतः– ग्लहे माने श्वेतकानां मूल्ये
कार्षापणे धने । द्यूतादौ कल्पिते चैव बद्धमुष्टौ भृतौ पणः ॥ ४६ ॥</c>


<v>मौर्व्यां द्रव्याश्रिते सत्त्वशौर्यसंध्यादिके गुणः ।
निर्व्यापारस्थितौ कालविशेषोत्सवयोः क्षणः ॥ ४७ ॥</v>
<c>द्रव्याश्रिते पटादेः शुक्लादिर्गुणः,
आत्मनो बुद्धिसुखादिः, रूपादिचतुर्विंशतेर्गुणत्वात् । सत्त्वेनिविशतेपैतीतिच ( गुणः ) ( का० ) । सत्त्वादीनि
सत्त्वरजस्तमांस, शौर्यौदार्यादयो गुणाः । संधिविग्रहयानासनद्वैधीभावसंश्रयाः षड् गुणाः । तेजोबलवीर्यै-
श्वर्यवैराग्यशक्तयश्च षट् पराश्रितत्वात् , तेन गुणोऽपधानमित्यपि च वाच्यम् । शौर्यादयस्तूत्कर्षाद गुणाः ।
रज्ज्वप्रधानसूदेन्द्रियभोगेष्वपि ( गुणः ) । निर्व्यापारासने यथा– क्षणो नास्ति रहो नास्ति ( पंचतं० ) ।
कालविशेषो नाडिकाषष्ठांशः ( क्षणः ) । उत्सवे यथा– क्षणे रक्ष्याः कुलस्त्रियः । नृत्ते तूत्सवत्वाद्यथा–
क्षणपरपुरजिद्दत्तशूलप्रहारान् , क्षणोति क्षणः ॥ ४७ ॥</c>


<v>वर्णो द्विजादौ शुक्लादौ स्तुतौ वर्णं तु चाक्षरे ।
अरुणो भास्करेपि न्याद्वर्णभेदेपि स त्रिषु ॥ ४८ ॥</v>
<c>वृणोति व्रियते वा, वर्ण्यते वर्णनं वा वर्णः ।
षड्जादिगतौ तालविशेषे गुणयशोविलेपनब्रह्मचर्येष्वपि ( वर्णः ) ॥ ४८ ॥</c>


<v>स्थाणुः शर्वेप्यथ द्रोणः काकेप्यथ रवे रणः ।
ग्रामणीर्नापिते पुंसि श्रेष्ठे ग्रामाधिपे त्रिषु ॥ ४९ ॥</v>
<c>( ग्रामणीः ) ग्रामः खेटको
वृन्दं च ॥ ४९ ॥</c>


;p{0196}
<v>ऊर्णा मेषादिलोम्नि स्यादावर्ते चान्तरा भ्रुवौ ।
हरिणी स्यान्मृगी हेमप्रतिमा हरिता च या ॥ ५० ॥</v>
<c>ऊर्णोत्यूर्णा । आवर्तश्चक्रवर्तिचिह्नं यथा– ऊर्णेयमन्तर्भ्रुवोः, अन्तरा भ्रुवाविति– अन्त-
रान्तरेणयुक्ते ( सू० ) द्वितीया । हरति हरिणी मृगी हेम्नो वा प्रतिमा । हरिं पीतं वर्णं नयतीति, हरिता
नीला, वर्णादनुदात्तात्तोपधात्तोनः ( सू० ) इति वा ङीप्‌ । यूयिका पाण्डुरा च ( हरिणी ) ॥ ५० ॥</c>


<v>त्रिषु पाण्डौ च हरिणः स्थूणा स्तम्भेपि वेश्मनः ।
तृष्णे स्पृहापिपासे द्वे जुगुप्साकरुणे घृणे ॥ ५१ ॥</v>
<c>चशब्दान्मृगे ( हरिणः ) । तिष्ठति स्थूणा । अपिशब्दाल्लोहप्रतिमाव्याधिविशेषयोश्च ( स्थूणा ) । तर्षणं
तृष्णा, स्पृहा निरूढलक्षणत्वात् । एवं तृट्तर्षावपि स्पृहापिपासार्थे । जिघर्ति क्षरति मनोनया घृणा,
घृणु दीप्तौ वा ॥ ५१ ॥</c>


<v>वणिक्पथेपि विपणिः सुरा प्रत्यक्च वारुणी ।
करेणुरिभ्यां स्त्री नेभे द्रविणं तु बलं धनम् ॥ ५२ ॥</v>
<c>वणिक्पथो हट्टः ( विपणिः ) । अपिशब्दात्पण्यवीथ्यां, विपण्यतेस्यां विपणिः ।
सुरा वरुणादब्धेर्जाता । प्रत्यक् प्रतीची दिक्, वरुणस्येयमिति । के मूर्ध्नि रेणुरस्य करेणुः । इभ्यां
हस्तिन्यां स्त्री, इभे तु ना पुमान् । द्रवत्यनेन द्रवति वा द्रविणम् ॥ ५२ ॥</c>


<v>शरणं गृहरक्षित्रोः श्रीपर्णं कमलेपि च ।
विषाभिमरलोहेषु तीक्ष्णं क्लीबे खरे त्रिषु ॥ ५३ ॥</v>
<c>शीर्यते शृणाति च परं शरणं,
श्रयन्ति तदिति नैरुक्ताः । श्रीः पर्णेष्वस्य श्रियं पिपर्ति च श्रीपर्णम् । अपिशब्दादग्निमन्थे ( श्रीप-
र्णम् ) । अभिमरो मरकं युद्धं च ( तीक्ष्णं ), लोहं शस्त्रम् । ये द्रव्यहेतोर्व्याडं हस्तिनं वा योधयेयुस्ते
तीक्ष्णा इति कौटिल्यः । तेज्यते तीक्ष्णं, अतिक्षणोतीति नैरुक्ताः ॥ ५३ ॥</c>


<v>प्रमाणं हेतुमर्यादाशास्त्रेयत्ताप्रमातृषु ।
करणं साधकतमं क्षेत्रगात्रेन्द्रियेष्वपि ॥ ५४ ॥</v>
<c>यथ योगं करणा दौ
ल्युट् , हेतुर्ज्ञप्तिनेमित्तं यथाग्न्यादेर्धूमादि ( प्रमाणं ) । मर्यादावधिः, यथा– कौटिल्यः राजानं मां
च प्रमाणं कृत्वा यद्यस्याः कुशलं पश्यतीति । इयत्ता परिच्छेदः, यथा– क्रियत्प्रमाणमुदकम् । प्रमाता
यथा– अत्रार्थे प्रभुः प्रमाणम् । ( करणं ) गात्रे यथा– उपमानमभूद्विलासिनां करणं यत्तव कान्तिम-
त्तया ( कु० सं० ) । ( करणं ) अपिशब्दात्कारणिकानां कायस्थाध्यक्षादीनां समूहे कृतौ क्रियाभेदे कामशास्त्रनाट्य-
शास्त्रोक्ते च ॥ ५४ ॥</c>


<v>प्राण्युत्पादे संसरणमसंबाधचमूगतौ ।
घण्टापथेथ वान्तान्ने समुद्धरणमुन्नये ॥ ५५ ॥</v>
<c>प्राण्युत्पाद आजीवंजीविभावः संसाराख्यः । असंबाधेन[ असंकटेन ] सेनागमने
( संसरणम् ) । घण्टापथः पुरः समीपे विश्रामभूरुपनिष्कराख्या ( संसरणम् ) । ( समुद्धरणं ) कर्मणि
भावे च ल्युट् , उन्नय ऊर्ध्वनयनं कूपादिभ्यो जलादेः ॥ ५५ ॥</c>


<v>स्वतस्त्रिषु विषाणं स्यात्पशुशृङ्गेभदन्तयोः ।
प्रवणं क्रमनिम्नोर्व्यां प्रह्वे ना तु चतुष्पथे ॥ ५६ ॥</v>
<c>स्वतो न तु वाच्यलिङ्गतया । वेवेष्टि
विषाणम् । प्रवणति प्रवणः [ अनुकूले ], वण शब्दार्थः । त्रिष्वित्येव संकीर्णं यावत् । क्रमेण निम्नायां
भुवि यथा– श्राद्धे दक्षिणप्रवणा भूः । प्रह्वे यथा– भक्तिप्रवणः । अनुकूले तूपचारात् । चतुष्पथे, प्रवन्ते-
नेन प्रवणः ॥ ५६ ॥</c>


;p{0197}
<v>संकीर्णौ निचिताशुद्धावीर( रि )णं शून्यमूषरम्‌ ।
देवसूर्यौ विवस्वन्तौ सरस्वन्तौ नदार्णवौ ॥ ५७ ॥</v>
<c>निचितं संकीर्णं व्याप्तम् । अशुद्धे संकीर्णं यतो मिश्रीभवतीति । ईरति– ईरणं,
ईर गतौ । शून्यं निराश्रयो देशः, ऊषः क्षारमृत्तिकाम्यास्ति– इत्यूषरः, ऊषसुषीति ( सू० ) रः ( ईर-
णम् ) । सेतौ च वरणो वेणी नदीवाहे कचोच्चये । अथ तान्ताः । विवस्ते छादयति विवस्तेजोस्यास्तीति
विवस्वान् । सरस्वान्नाम नदः ॥ ५७ ॥</c>


<v>पक्षितार्क्ष्यौ गरुत्मन्तौ शकुन्तौ भासपक्षिणौ ।
अग्न्युत्पातै धूमकेतू जीमूतौ मेघपर्वतौ ॥ ५८ ॥</v>
<c>गरुतः पक्षाः सन्त्यस्य गरुत्मान् । भासः पक्षिविशेष । कीटोपि,
शक्नोति शकुन्तः । धूमः केतुर्लिङ्गमस्य धूमकेतुर्वह्निः । धूमप्रधानश्च केतुरुत्पातग्रहः । जीवनस्याम्भसो
मूतः पुटबन्धः ( जीमूतः ) ॥ ५८ ॥</c>


<v>हस्तौ तु पाणिनक्षत्रे मरुतौ पवनामरौ ।
यन्ता हस्तिपके सूते भर्ता धातरि पोष्टरि ॥ ५९ ॥</v>
<c>जहाति हस्तः पाणिः । हसति व्योम्नि हस्तो नक्षत्रम् । प्रशंसा-
र्थश्च ( यथा )– केशहस्तः । म्रियतेनेन मरुत् । यमयतीत्यन्तर्भावितण्यर्थो यमिः, सूतः सारथिः । यज्ञस्य
[ वज्रस्य ] भर्ता, स्त्रिया भर्ता ॥ ५९ ॥</c>


<v>यानपात्रे शिशौ पोतःप्रेतः प्राण्यन्तरे मृते ।
ग्रहभेदे ध्वजे केतुः पार्थिवे तनये सुतः ॥ ६० ॥</v>
<c>पवते पुनाति च पोतः । प्रैति स्म प्रेतः, प्राण्यन्तरं नारकम् ।
ग्रहभेदो नवमः ( केतुः ), कित ज्ञाने । षु प्रसवैश्वर्ययोः ( सुतः ) ॥ ६० ॥</c>


<v>स्थपतिः कारुभेदेपि भूभृद् भूमिधरे नृपे ।
मूर्धाभिषिक्तो भूपेपि ऋतुः स्त्रीकुसुमेपि च ॥ ६१ ॥</v>
<c>स्थापयति, स्थश्चासौ
पतिश्च वा, तिष्ठन्त्यस्मिन्नायत्ताः स्थः, घञर्थेकः ( वा० ) । कारुविशेषो मुख्यतक्षा ( स्थपतिः ) ।
अपिशब्दात् स ( यज्वा ) गीष्पतीष्ट्या स्थपतिः ( पृ० ११४ ), कश्चुकी च । ( भूभृत् ) धारणात्पोषणाच्च ।
( मूर्धाभिषिक्तः ) अपिशब्दाद्विप्रात्क्षत्रियायां जाते, मुख्येपि । ऋच्छत्यायाति ऋतुः स्त्रीणामार्तवं रजः ।
अपिशब्दाद्वसन्तादौ ( ऋतुः ) ॥ ६१ ॥</c>


<v>विष्णावप्यजिताव्यक्तौ सूतस्त्वष्टारि सारथौ ।
व्यक्तः प्राज्ञेपि दृष्टान्तावुभे शास्त्रनिदर्शने ॥ ६२ ॥</v>
<c>अपिशब्दादजितोऽपरिभूतो बुद्धश्च । अव्यक्तोऽस्फुटः । मूर्खश्च
( अव्यक्तः ) । प्रकृतिस्त्वव्यक्तम् । षू प्रेरणे, त्वष्टा रथकारः, तथा ब्राह्मण्यां क्षत्रियात्सूतः । प्रजाते
पारदे च ( सूतः ) । व्यनक्ति व्यज्यते च ( व्यक्तः ) । अपिशब्दात् पुरोबुध्द्या[ दि ]निश्चितः, यथा–
व्यक्तं मूर्खोयम् । दृष्टोन्तो निश्चयोस्य दृष्टान्तः, निदर्शनमुदाहरणं यथा– अग्निरत्र धूमान्महानसवत्
॥ ६२ ॥</c>


<v>क्षत्ता स्यात्सारथौ द्वाःस्थे क्षत्रियायां च शूद्रजे ।
वृत्तान्तः स्यात्प्रकरणे प्रकारे कार्त्स्न्यवार्तयोः ॥ ६३ ॥</v>
<c>क्षदति क्षत्ता, द्वास्थः प्रतीहारः । क्षत्रियायां शूदाज्जातः क्षत्ता, क्षत्रिया मागधं वेश्याच्छूद्रा-
त्क्षत्तारमेव च ( पृ० १५८ ) । स्मृतौ क्षत्रशब्दोप्यस्ति । वृत्तोन्तोस्य वृत्तान्तः, वृत्तस्यान्तश्च । तथा
प्रकारो विशेषः । वार्ता जनश्रुतिराख्यायिका च ॥ ६३ ॥</c>


<v>आनर्तः समरे नृत्यस्थाननीवृद्विशेषयोः ।
कृतान्तो यमसिद्धान्तदैवाकुशलकर्मसु ॥ ६४ ॥</v>
<c>आनृत्यन्त्यत्रानर्तः । नीवृद्विशेषो जनपदः,
जलेपि ( आनर्तम् ) । कृतोन्तोनेन कृतान्तः, कृतः सिद्धोन्तो निष्ठा यस्य, कृतस्यान्तश्च । शास्त्रेप्युप-
पचारात्कृतान्तः ॥ ६४ ॥</c>


;p{0198}
<v>श्लेष्मादिरस्थि( स )रक्तादिर्महाभूतानि तद्गुणाः ।
इन्द्रियाण्यश्मविकृतिः शब्दयोनिश्च धातवः ॥ ६५ ॥</v>
<c>श्लेष्मा वातः पित्तं च, धारणात्तु धातवः । अस्थिरक्तादीनि, व( र )सासृङ्‌-
मांसमेदोस्थिमज्जाशुक्राणि धातवः ( वाग्भट० ) । महाभूतानि पृथिव्यादीनि, तद्गुणाः शब्दादयः, अश्म-
विकृतिर्हरितालादिः, शब्दयोनिर्भ्वादिः ( धातवः ) । चशब्दाद् गैरिकं मनःशिलादिर्हेमादिश्च ( धातुः )
॥ ६५ ॥</c>


<v>कक्षान्तरेपि शुद्धान्तो नृपस्यासर्वगोचरे ।
कासूसामर्थ्ययोः शक्तिर्मूर्तिः काठिन्यकाययोः ॥ ६६ ॥</v>
<c>कक्षान्तरे राजधानीस्थानविशेषे वासगृहाख्ये ( शुद्धान्तः ) । अपिशब्दाद्राजदारेषु , अशौच-
प्रशमे च, शुद्धो रक्षितोन्तोस्य शुद्धान्तः । कासूर्नामायुधं सर्वलाख्यं, शक्यतेनया जेतुं शक्तिः । शकन
उत्साहादौ च ( शक्तिः ) । मूर्च्छनं मूर्च्छति च मूर्तिः ॥ ६६ ॥</c>


<v>विस्तारवल्ल्योर्व्रततिर्वसती रात्रिवेश्मनोः ।
क्षयार्चयोरपचितिः सातिर्दानावसानयोः ॥ ६७ ॥</v>
<c>व्रजन्ती ततिरस्यां व्रततिः, व्रतव्रातव्रत-
त्यादिसिध्द्यर्थं व्रतिर्धातुरुन्नेय इति श्रीभोजः । वसत्यस्यां वसतिः, स्थितौ च । चिञश्चायतेश्च, ( चायतेः )क्तिनि
नित्यंचिभावः ( वा० ) अपचितश्च ( सू० ) इत्यत्र वक्तव्यात् । विकृतौ व्यत्यये च ( निष्कृतौ व्यये च )
( अपचितिः ) । सनोतेः क्तिनि जनसनेति ( सू० ) आत्वम् , स्यतेः– ऊतियूतिजूतीति ( सू० )
साधुः ॥ ६७ ॥</c>


<v>अर्त्तिः पीडाधनुष्कोट्योर्जातिः सामान्यजन्मनोः ।
प्रचारः स्यन्दयोरीतिरीतिर्डिम्बप्रवासयोः ॥ ६८ ॥</v>
<c>अर्दनमर्त्तिः, अर्द्यतेनया च, अर्द गतौ याचने च । जायतेनया, भिन्नेष्वभिन्नाभिधान-
प्रत्ययो जातिः, जननं च । छन्दोलंकारविशेषयोः ( जातिः ), मालतीगोत्रयोश्च । प्रचारः शैली ( रीतिः ),
री गतौ रीङ् स्रवणे । आरकूटे मर्यादायां वैदर्भ्यादौ ( रीतिः ) । ईङ् गतौ, डिम्ब उपद्रवः, यदाहुः–
अतिवृष्टिरनावृष्टिर्मूषिकाः शलभाः शुकाः । अत्यासन्नाश्च राजानः षडेता ईतयः स्मृताः ॥ ६८ ॥</c>


<v>उदयेधिगमे प्राप्तिस्त्रेताग्नित्रितये युगे ।
वीणाभेदेपि महती भूतिर्भस्मनि संपदि ॥ ६९ ॥</v>
<c>उदयो
लाभः, अधिगम आसादनं ( प्राप्तिः ) । त्रेता, पृषोदरादिः ( सू० ) । शततन्त्री वीणा महती । अपि-
शब्दाद्‌ बृहत्यां ( महती ) । भवति भूयतेनया च भूतिः, भवनं च ॥ ६९ ॥</c>


<v>नदीनगर्योर्नागानां भोगवत्यथ संगरे ।
सङ्गे सभायां समितिः क्षयवासावपि क्षिती ॥ ७० ॥</v>
<c>भोग उपभोगः सर्पकाय-
श्वास्त्यस्याः ( भोगवती ) । समयनं सयन्ति संगच्छन्त्यस्यां वा समितिः । वासो निवासः ( क्षितिः ) ।
अपिशब्दाद् भूः, क्षि क्षये, क्षि निवासगत्योः ॥ ७० ॥</c>


<v>रवेरर्चिश्च शस्त्रं च वह्निज्वाला च हेतयः ।
जगती जगति च्छन्दोविशेषेपि क्षितावपि ॥ ७१ ॥</v>
<c>शस्त्रमायुधं, हिनोति हेतिः, ऊतियूतीति ( सू० )
साधुः । गच्छति जगती, छन्दो द्वादशाक्षरपादम् ॥ ७१ ॥</c>


;p{0199}
<v>पङ्क्तिश्छन्दोपि दशमं स्यात्प्रभावेपि चायतिः ।
पत्तिर्गर्तौ च मूले तु पक्षतिः पक्षभेदयोः ॥ ७२ ॥</v>
<c>उक्तात्युक्ता मध्या प्रतिष्ठा सुप्रतिष्ठा गाय-
त्र्युष्णिगनुष्टुब्बृहती पङ्क्तिस्त्रिष्टुबिति दशमं दशाक्षरपादं वा । अपिशब्दाच्छ्रेणिर्दशसंख्या च ( पङ्क्तिः ),
पञ्चतौ वर्गौ पङ्क्तिः, पङ्क्तिविंशतित्रिंशदिति ( सू० ) साधुः, पञ्चते च । अपिशब्दादागामिनि काल
दैर्घ्ये च, आयतन्तेत्रायतिः, आयमनं च । पदनं पद्यते च पत्तिः । चशब्दात्सेनांशे पदातौ च ( पत्तिः ) ।
पक्षविशेषयोर्मूलं प्रतिपदादिः पक्षांशश्च पक्षतिः, पक्षात्तिः ( सू० ) ॥ ७२ ॥</c>


<v>प्रकृतिर्योनिलिङ्गे च कैशिक्याद्याश्च वृत्तयः ।
सिकताः स्युर्वालुकापि वेदे श्रवसि च श्रुतिः ॥ ७३ ॥</v>
<c>योनिरुपादानकारणं यथा–
मूलप्रकृतिरविकृतिः ( सांख्यकारिका ) । लिङ्गं स्त्रीपुंनपुंसकं यथा– तृतीयाप्रकृतिः शण्ढः ( पृ० ९७ ) ।
चशब्दात्स्वाम्यमात्यादिः ( प्रकृतिः ) । प्रत्ययात्पूर्वः स्वभावश्च ( प्रकृतिः ) । कैशिकीभारतीसात्वत्यार-
भट्यः ( वृत्तयः ) । चशब्दाद् ग्राम्या परुषोपनागरिका ( वृत्तिः ), कृ यादिजीविकावृत्तिश्च, वर्तनं वृत्तिः,
वर्तनेनया च । सिच्यन्ते सिकताः, नित्यं बहुत्वेयम् । अपिशब्दात्सिकतिले देशे, देशेलुबिलचौच ( सू० )
इत्यणो लुप् । श्रवः श्रोत्रम् । चशब्दात्किंवदन्त्यां षड्जाद्यारम्भिकायामाकर्णने च, श्रूयते शृणोत्यनय
श्रवणं श्रुतिः ॥ ७३ ॥</c>


<v>वनिता जनितात्यर्थानुरागायां च योषिति ।
गुप्तिः क्षितिव्युदासेपि धृतिर्धारणधैर्ययोः ॥ ७४ ॥</v>
<c>वनु याचने । चशब्दात्स्त्रीमात्रे ( वनिता ) । गोप्यते गोपनं गुप्तिः,
क्षितिव्युदासो भूगर्तः । अपिशब्दात्कारायां रक्षायां च ( गुप्तिः ), यच्छाश्वतः– गुप्तिः कारा च
रक्षा च जीर्णं च विवरं भुवः । ( धृतिः ) भावे करणे च क्तिन् , सौख्येप्युपचारात् ॥ ७४ ॥</c>


<v>बृहती क्षुद्रवार्ताकी छन्दोभेदे महत्यपि ।
वाशि( सि )ता स्त्रीकरिण्योश्च वार्ता वृत्तौ जनश्रुतौ ॥ ७५ ॥</v>
<c>क्षुद्रवार्ताकी
कण्टकारिका, छन्दोविशेषो नवाक्षरपादः ( बृहती ) । वाश्यते काम्यते वशे स्थाप्यते वाशते वा वाशिता ।
वासितेति गौडाः पेठुः, कृतवासेति च व्याख्यन् । वर्ततेनया वर्तते वा, वृत्तिर्जीविका वास्त्यस्या
वार्त्ता । वृत्तिः कृषिपाशुपाल्यवणिज्याख्यात्राभेदोपचारात् । जनश्रुतिर्वृत्तान्तः ( वार्ता ) । वर्त-
नं[ च ] वार्ता ॥ ७५ ॥</c>


<v>वार्त्तं फल्गुन्यरोगे च त्रिष्वप्सु च घृतामृते ।
कलधौतं रूप्यहेम्नोर्निमित्तं हेतुलक्ष्मणोः ॥ ७६ ॥</v>
<c>फल्गु तुच्छं यथा– वार्त्तमेतत् । चशब्दात्सर्पिषि घृतं, पीयूषे हुतशेषेऽयाचिते
भैक्ष्ये मोक्षे चामृतम् । कलः कालिका धौतास्येति । निमेद्यति निमित्तं, हेतुः कारणं, लक्ष्म चक्षुःस्पन्द-
नादि ॥ ७६ ॥</c>


<v>श्रुतं शास्त्रावधृतयोर्युगपर्याप्तयोः कृतम् ।
अत्याहितं महाभीतिः कर्म जीवानपेक्षि च ॥ ७७ ॥</v>
<c>श्रूयते श्रवणं श्रुतं, अवधृतमाकर्णितम् । युगं कालभेदः ( कृतम् ) । पर्याप्तं यथा–
कृतमतिविस्तरेण । क्रियाशब्दस्तु कृतस्त्रिलिङ्गः । अतीवाहितमाहितं वात्याहितं, जीवानपेक्षि कर्म साह-
साख्यम् ॥ ७७ ॥</c>


<v>युक्ते क्ष्मादावृते भूतं प्राण्यतीते समे त्रिषु ।
वृत्तं पद्ये चरित्रे त्रिष्वतीते दृढनिस्तले ॥ ७८ ॥</v>
<c>युक्ते यथा– यथाभूतवादी प्रामाणिकः स्यात् । क्ष्मादौ यथा– महाभूतानि । ऋतं
सत्यं यथा– भूतमप्यनुपन्यस्तं हीयते व्यवहारतः । प्राणिनि यथा– भूतग्रामः । अतीते यथा– भूते लुङ् ।
समस्तुल्यो यथा– सुहृद्भूतोयम् । ग्रहेपि यथा– भूतमियं ब्राह्मणी । प्राप्ते यथा– इत्थंभूतं, भवति स्म
भावयते स्मेति, भू प्राप्तौ । ( वृत्तं ) पद्यं पादबन्धः श्लोकादिः । चरित्रं शीलं ( वृत्तम् ) । अतीते यथा–
वृत्तोत्सवं पुरम् ( मुद्राराक्ष० ) । दृढे यथा– वृत्तदेहः स्नायुसारः । निस्तलं वर्तुलं, अधीतेपि
( वृत्तम् ) ॥ ७८ ॥</c>


;p{0200}
<v>महद्राज्यं चावगीतं जन्ये स्याद्गर्हिते त्रिषु ।
श्वेतं रूप्येपि रजतं हेम्नि रूप्ये सिते त्रिषु ॥ ७९ ॥</v>
<c>महति मह्यते च महत् । चशब्दाद् बृहद् बुद्धितत्त्वं च ( महत् ) । विरुद्धं गीयते-
वगीतम् । जननीयो जन्यः, जनस्य जल्पो वा, मतजनहलात्करणजल्पकर्षेषु ( सू० ) इति यत् ।
मुहुर्दृष्टेपि ( अवगीतम् ) । श्वेतते श्वेतं, अपिशब्दाच्छुक्ले । रज्यते रजतम् । हेम्नि महारजताख्यम् ॥ ७९ ॥</c>


<v>त्रिष्वितो जगदिङ्‌गेपि रक्तं नील्यादिरागि च ।
अवदातः सिते पीते शुद्धे बद्धार्जुनौ सितौ ॥ ८० ॥</v>
<c>इतस्तान्ता वाच्यलिङ्‌गाः । गच्छति जगत् , इङ्गे जङ्गमे । अपिशब्दाद् भुवने ( जगत् ) । रज्यते
रकं, नील्यादिरागोस्त्यस्य । चशब्दादसृक् ( रक्तम् ), कुङ्कुमं ताम्रमनुरक्तं च । ( अवदातः ) दैप
शोधने । ( सितः ) अर्जुनः शुक्लः, षिञ् बन्धने ॥ ८० ॥</c>


<v>युक्तेतिसंस्कृते मर्षिण्यभिनीतोथ संस्कृतम् ।
कृत्रिमे लक्षणोपेतेप्यनन्तोनवधावपि ॥ ८१ ॥</v>
<c>( अभिनीतः ) मर्षिण्यक्रोधे । संस्कृतं ( सू० )
अनित्ये साधु , संलक्षणेन प्रकृत्यादिविभागेन सिद्धे शब्दे, संपर्युपेभ्यः ( सू० ) इति सुट् । अपिशब्दात्सतो
गुणाधाने पक्वे च । अपिशब्दान्नागराजे ( अनन्तः ), विष्णौ व्योम्नि च । अनन्ता च भूः ॥ ८१ ॥</c>


<v>ख्याते हृष्टे प्रतीतोभिजातस्तु कुलजे बुधे ।
विविक्तौ पूतविजनौ मूर्च्छितौ मूढसोच्छ्रयौ ॥ ८२ ॥</v>
<c>प्रतीयते प्रत्येति वा ( प्रतीतः ), ज्ञातेपि । सुकुमारे न्याय्ये चोपचारात् ( अभिजातः ) । विचिर्विरेचने,
विजिर् पृथग्भावे, असंयुक्तो[ पृक्तो ]पि ( विविक्तः ) । मूर्च्छा मोहसमुच्छ्राययोः ॥ ८२ ॥</c>


<v>द्वौ चाम्ब्लपरुषौ शुक्तौ शिती धवलमेचकौ ।
सत्ये साधौ विद्यमाने प्रशस्तेभ्यर्हिते च सत् ॥ ८३ ॥</v>
<c>अम्ब्लं
चुक्रं, यदाहुः– यन्मूलादि शुचौ भाण्डे सक्षौद्रगुडकाञ्जिकं । धान्यराशौ त्रिरात्रस्थं चुक्रं शुक्तं तदुच्यते
( वैद्यकम् ) । परुषे शुक्त उपचारात् , यथा– शुक्तां वाचं ( न ) वदेत् । चशब्दात्पूतिगन्धे, ईशुचिर्‌
पूतीभावे ( शुक्तः ) । शिञ् निशाने, मेचकः कृष्णः ( शितिः ) । अस्तेः शतृप्रत्ययः, सत्त्वे च सत् ॥ ८३ ॥</c>


<v>पुरस्कृतः पूजितेरात्यभियुक्तेग्रतः कृते ।
निवातावाश्रयावातौ शस्त्राभेद्यं च वर्म यत् ॥ ८४ ॥</v>
<c>( पुरस्कृतः ) पुरोव्ययमिति ( सू० ) गतित्वात्सत्वम् । अरातिनाभियुक्तोभिषेणितः, अभिषिक्तोपि
( पुरस्कृतः ) । निवायते गम्यते निवातः, निवृत्तो वातोत्र । शस्त्राभेद्यं च वर्म, यथा– निवातकवचाः ॥ ८४ ॥</c>


<v>जातोर्ध्वक( न्नद्ध )प्रवृद्धाः स्युरुच्छ्रिता उत्थितास्त्वमी ।
वृद्धिमत्प्रोद्यतोत्पन्ना आदृतौ सादरार्चितौ ॥ ८५ ॥</v>
<c>ऊर्ध्वक उच्चकः ( उच्छ्रितः ) । प्रोद्यतः सोद्यमः ( उत्थितः ) । कर्तृकर्मणोः क्तः ( आदृतः ) । दुर्ग-
श्चाह– कर्मविपाकेपि गतिर्गर्मुद् हेम्न्युल्बणे तृणे । ऋतमुञ्छशिले सत्ये शोभनेपि विवक्षितम् । उदास्थितः
प्रतीहारे चरभेदे समाहितः । ध्यानस्थे चाप्यनीकस्थो गजलक्षणवेदिनि । श्रद्धारचनयोर्भक्तिर्गौण्यां वृत्तौ
च सेवने । आप्तौ लब्धप्रत्ययितौ नप्ता पुत्रश्च पुत्रयोः । भ्रातृपुत्रौस्वसृदुहितृभ्यां ( सू० ) इत्येकशेषोत्र ।
समूहोत्पन्नयोर्जातमहिजिच्छ्रीपतीन्द्रयोः । सौप्तिकेपि प्रपातोथावपातावतटावटौ । समित्सङ्गे रणेपि
स्त्री व्यवस्थायामपि स्थितिः ॥ ८५ ॥</c>


;p{0201}
<v>अर्थोभिधेयरैवस्तुप्रयोजननिवृत्तिषु ।
निपानागमयोस्तीर्थमृषिजुष्टे जले गुरौ ॥ ८६ ॥</v>
<c>इतस्थान्ताः । अर्यतेर्थ्यते वार्थः । अभिधेयः शब्दार्थः । रा धनं
( अर्थः ) । वस्तुनि पदार्थे । निवृत्तौ यथा– मशकार्थोयं धूमः । इन्द्रियविषये कारणे च ( अर्थः ) ।
निपानं जलाशयः, आगमः शास्त्रं ( तीर्थम् ) । ऋषिजुष्टं प्रभासपुष्करादि, यदध्यासितमर्हद्भिस्तद्धि तीर्थ-
मिति । गुरौ यथा– तीर्था( दा )प्तविद्यः । जलावतरणमार्गे सत्त्रिण्यध्वरे पुण्यक्षेत्रे पात्रेपि यथा–
तीर्थं तद्धव्यकव्ययोः, तरत्यनेन तीर्थम् ॥ ८६ ॥</c>


<v>समर्थस्त्रिषु शक्तिस्थे संबद्धार्थे हितेपि च ।
दशमीस्थौ क्षीणरागवृद्धौ वीथी पदव्यपि ॥ ८७ ॥</v>
<c>समर्थयते समर्थ्यते संगतोर्थोस्येति ( वा० ) समर्थः
दशम्या कामावस्थायां वयोवस्थायां च तिष्ठति दशमीस्थः, क्षीणो रागेण क्षीणरागः, मरणावस्थां प्राप्तो
नष्टबीजो वा । वेतेर्विथेश्च वीथी, पदवी मार्गः । अपिशब्दाद् गृहप्रान्तः पङ्क्तिश्च ( वीथी ) ॥ ८७ ॥</c>


<v>आस्थानीयत्नयोरास्था प्रस्थोस्त्री सानुमानयोः ।
अभिप्रायवशौ छन्दावब्दौ जीमूतवत्सरौ ॥ ८८ ॥</v>
<c>आतिष्ठन्त्यस्यामास्थानी । आलम्बनं चास्था । प्रतिष्ठन्तेस्मिन् प्रस्थो गिरेः समा भूः । मानमाढकचतुर्भा-
गोत्र ( प्रस्थः ) । शास्त्रद्रविणयोर्ग्रन्थः संस्थाधारे स्थितौ मृतौ । अथ दान्ताः । ( अभिप्रायवशौ )
यथा– छन्दानुवर्ती, स्वच्छन्दः, छदेः– रूपम् । अपो ददात्यब्दः, आप्नोति च ॥ ८८ ॥</c>


<v>अपवादौ तु निन्दाज्ञे दायादौ सुतबान्धवौ ।
पादा रश्म्यङ्घ्रितुर्यांशा अग्नीन्द्वर्कास्तमोनुदः ॥ ८९ ॥</v>
<c>आज्ञामपवाद,
माहुः । दायं रिक्थमादत्ते दायादः, बान्धवः सपिण्डः । ( पादः ) कर्तरि पदरुजति ( सू० ) घञ्-
कर्मकरणादौ च ।तुर्योशो रूपकादेश्चतुर्भागः, कुलाद्रेः प्रत्यन्तपर्वतोपि पादः ॥ ८९ ॥</c>


<v>निर्वादो जनवादेपि शादो जम्बालशष्पयोः ।
सारावे रुदिते त्रातर्याक्रन्दो दारुणे रणे ॥ ९० ॥</v>
<c>अपिशब्दादा-
भाषो निश्चितवादश्च ( निर्वादः ) । शीयन्तेवसीदन्त्यनेन शादः पङ्कः । शाद्य( त्य )ते छिद्यते शादस्तृ-
णम् । आक्रन्दनमाक्रन्दयते– आक्रन्दन्त्यस्मिंश्चाक्रन्दः । त्राता पार्ष्णिग्राहाक्रान्तस्य विजिगीषो रक्षिता,
आहुश्च– पार्ष्णिग्राहस्तथाक्रन्दः ( मनुः ) ॥ ९० ॥</c>


<v>स्यात्प्रसादोनुरोधेपि सूदः साद्व्यञ्जनेपि च ।
गोष्ठाध्यक्षेपि गोविन्दो हर्षेप्यामोदवन्मदः ॥ ९१ ॥</v>
<c>( अनुरोधे ) यथा– प्रसादे वर्तस्व ( शार्ङ्गधरप० ) ।
अपिशब्दान्नेर्माल्ये प्रीतिदाने च ( प्रसादः ), काव्यगुणे तूपचारात् । सूद्यते पच्यते सूदयति च सूदः,
व्यञ्जन सूपोत्र । अपिशब्दात्सूपकारे ( सूदः ) । अपिशब्दाद्विष्णौ, गां विन्दति गोविन्दः, अनुपसर्गाल्लि-
म्पविन्देति ( सू० ) शः । अपिशब्दाद् गन्धेप्यामोदः । गर्वे क्षैव्ये गजदाने च मदः, मदोनुपसर्गे ( सू० )
इत्यप् ॥ ९१ ॥</c>


<v>प्राधान्ये राजलिङ्गे च वृषाङ्गे ककुदोस्त्रियाम् ।
स्त्री संविज्ज्ञानसंभाषाक्रियाकाराजिनामसु ॥ ९२ ॥</v>
<c>प्रधानमेव प्राधान्यं, राजलिङ्ग छत्त्रादि, कङ्कते कं कौति वा ककुदम् । शैलशृङ्गे
ककुच्छब्दोप्यस्ति, यथा– ककुद्मान् । संवेदनं संवेद्यतेस्यां संविदन्ति( ते ) अनया च संविद् । ज्ञाने
यथा– एकमेवेदं संविद्रूपम् । संभाषा संकेतो यथा– प्रवृत्तौ च निवृत्तौ च संविदं स्थापयेद्रणे । क्रियाकारो
व्यवस्थापनं यथा– संविदं लङ्घयेच्च यः ( याज्ञवल्क्य० ) आजिर्युद्धं, नाम संज्ञा । तोषणाचारप्रतिज्ञास्वप्याहुः
( संविद् ) ॥ ९२ ॥</c>


;p{0202}
<v>धर्मे रहस्युपनिषत्स्यादृतौ वत्सरे शरद् ।
पदं व्यवसितत्राणस्थानलक्ष्माङ्घ्रिवस्तुषु ॥ ९३ ॥</v>
<c>उपनिषीदन्त्यस्यामुपनिषद् , वेदान्तोपि रहस्यत्वात् । तत्त्वेपि यथा– धर्मस्योपनिषत्परा ।
ऋतुरत्राश्वयुजकार्त्तिकौ ( शरद् ) । वत्सरं यथा– जीवेच्च शरदां शतम् । शीर्यन्तेस्यामोषधयः शरत् , स्त्री ।
( पदं ) खलोभगःपदचेतिवक्तव्यात् ( वा० ) खः । त्राणं शरणं यथा– पदमापदि माधवः । स्थानं यथा–
सूर्यांशवः शशिनि लब्धपदा यथैव । लक्ष्म यथा– नवनखपदलेखालाञ्छितं बाहुमूलम् । अङ्घ्रिर्यथा–
पादाग्रे प्रपदम् ( पृ० १०३ ) । वस्तु यथा– पदार्थः । पादन्यासे पादमुद्रायां सुप्तिङन्ते च, यथा–
कुरु घनोरु पदानि शनैः शनैः ( वेणिसंहार० ), पदं तुषारस्रुतिधौतरक्तम् ( कु० सं० ), पदसमूहो
वाक्यम् ( न्यायभाष्य० ) ॥ ९३ ॥</c>


<v>गोष्पदं सेविते माने प्रतिष्ठा कृत्यमास्पदम् ।
त्रिष्विष्टमधुरौ स्वादू मृदू चातीक्ष्णकोमलौ ॥ ९४ ॥</v>
<c>गोभिः सेवितं गोष्पदं, गोष्पदंसेवितासेवितप्रमाणेषु ( सू० ) इति साधुः ।
माने गोखुरश्वभ्रे, यथा– गोष्पदं प्रविष्टो देवः । आस्पदंप्रतिष्ठायाम् ( सू० ) साधुः, कृत्य उपचारात् ।
इष्टो मृष्टः, मधुरो रसः, यथा– रसाः स्वाद्वम्ब्ललवणतिक्तोषणकषायकाः, स्वदते स्वादु । मृद्यते मृदुः,
अतीक्ष्णोत्राहिंस्रः ॥ ९४ ॥</c>


<v>मूढाल्पापतुनिर्भाग्या मन्दाः स्युर्द्वौ तु शारदौ ।
प्रत्यग्राप्रतिभौ विद्वत्सुप्रगल्भौ विशारदौ ॥ ९५ ॥</v>
<c>मूढो यथा– मन्दः कवियशःप्रार्थी ( रघु० ) । अल्पे यथा– मन्दोदरी ।
अपटुः सरुक्, यथा– मन्दं विचिकित्सति भिषक् । निर्भाग्ये यथा– मन्दभाग्यः । स्वैरेप्यल्पत्वाद्यथा–
[ मन्द ]मन्दपदगामी[ चारी ], भद्रो मन्दो मृगश्चेति । हस्तिविशेषः सौरिश्च ( मन्दः ) । शरदि भवः
शारदः, लक्षणयाभिनवः, अधृष्टोप्रतिभः । शुद्धौ वर्षे च ( शारदः ) । विगतो शारदोप्रतिभत्वदोषोस्य
विशारदः ॥ ९५ ॥</c>


<v>व्यामो वटश्च न्यग्रोधावुत्सेधः काय उन्नतिः ।
पर्याहारश्च मार्गश्च विवधौ वीवधौ च तौ ॥ १६ ॥</v>
<c>अथ धान्ताः । व्यामस्तिर्यक्‌कृतबाह्वन्तरम् , न्यग्रुणद्धि न्यग्रोधः न्यग्नोहति च, न्यङक्वादिः
( सू० ) । ऊर्ध्वं सिध्यत्यनेनोत्सेधः, ऊर्ध्वं सेच( ध )नं च । परित आहरणं व्रीहितृणादेः पर्याहारो
भाराख्यः ( विवधः ) । विशिष्टो वधो गमनमत्रेति विवधः, बाहुलकाद्वा दीर्घः ( उपसर्गस्येति ) ॥ ९६ ॥</c>


<v>परिधिर्यज्ञियतरोः शाखायामुपसूर्यके ।
बन्धकं व्यसनं चेतःपीडाधिष्ठानमाधयः ॥ ९७ ॥</v>
<c>परितोग्नेश्चातुर्दिक्कं ( चतुर्दिशं ) धीयते बर्हिस्तरणवत् परिधिः, यदाहुः– बाहुप्रमाणं परिधिरच्छिन्ना-
ग्रोतिपत्रलः । उपसूर्यकं सूर्यमण्डलं प्रतिसूर्याख्यम् । चक्रप्रान्तेपि ( परिधिः ) । बन्धकं यदुत्तमर्णाय
भूम्याद्याधीयते, यथा– आधिर्विनश्येद् द्विगुणे धने यदि न मोक्ष्यते ( मनुः ) । व्यसनं यथा– आधिं
प्राप्तो यो न मुह्येत्स धीरः । आध्यानमाधिर्मानसी पीडा । आधीयतेस्मिन्नाधिराधारः ॥ ९७ ॥</c>


<v>स्युः समर्थननीवाकनियमाश्च समाधयः ।
दोषोत्पादेनुबन्धः स्यात्प्रकृत्यादिविनश्वरे ॥ ९८ ॥</v>
<c>समर्थनं
चोद्यपरिहारः, यथा– अत्रायं समाधिः । नीवाको वचनाभावः समाधिरिव । चशब्दाच्चित्तैकाग्र्यं समा-
धानं ( च ), समाधीयते मनोस्मिन्समाधिः । दोषोत्पादे यथा– अनुबन्धमवस्थां च ज्ञात्वा दण्डं निपा-
तयेत् । प्रकृतिप्रत्ययागमादेशानां यः कार्यार्थमासज्यते विनश्वर उच्चरितप्रध्वंसी सोनुबन्धः ॥ ९८ ॥</c>


;p{0203}
<v>मुख्यानुयायिनि शिशौ प्रकृतस्यानुवर्तने ।
विधुर्विष्णौ चन्द्रमसि परिच्छेदे बिलेवधिः ॥ ९९ ॥</v>
<c>मुख्यानुयायी यथा– अनुबन्धी( न्धः ) शिशुः स्नेहेनानुबध्नातीति । प्रकृतानुवर्तने यथा– वैरानुबन्धः ।
विधति विदधाति विधत्ते वा विधुः, विध विधाने, विधीयते सुरैः पीयते वा, धेट्‌ पाने । पर्यन्तेवधीयते-
वधिः । उपचारादवधाने कालेपि ( अवधिः ) ॥ ९९ ॥</c>


<v>विधिर्विधाने दैवेपि प्रणिधिः प्रार्थने चरे ।
बुधवृद्धौ पण्डितेपि स्कन्धः समुदयेपि च ॥ १०० ॥</v>
<c>( विधिः ) भावकरणादौ किः ( उपसर्गेघोः
किः ) । अपिशब्दात्काले धातरि कल्पे प्रकारे विधायके च वाक्ये ( विधिः ) । ( प्रणिधिः ) भावे कर्मणि
च किः । अवधानेपि ( प्रणिधिः ) । अपिशब्दाज्जिने स्थविरे च ( बुधवृद्धौ ) । स्कन्धति( ? )स्कन्धः ।
समुदये यथा– सप्त वातस्कन्धाः । अपिशब्दात्सैन्यभागे यथा– स्कन्धावारः । अंसे राज्ञि समूहे वृक्षज-
ङ्‌घायां च ( स्कन्धः ) । बौद्धे च यथा– संज्ञारूपसंवेदनासंस्कारसमुदायाख्याः [ विज्ञानलक्षणाः ] पञ्च
स्कन्धाः ॥ १०० ॥</c>


<v>देश नदविशेषेब्धौ सिन्धुर्ना सरिति स्त्रियाम् ।
विधा विधौ प्रकारे च साधू रम्येपि च त्रिषु ॥ १०१ ॥</v>
<c>देशे यथा– सिन्धुर्देशः, स्यन्दते सिन्धुः, सरित्सामान्ये, विशेष च यथा– सिन्धोः
परमपूरुषम् । विधौ विधाने ( विधा ) । प्रकारे यथा– द्विविधाः । चशब्दाद्धस्त्यश्वादिभोजने वेतने च
( विधा ) । साध्नोति साधुः । अपिशब्दात्सज्जने ( साधुः ) । युक्ते रम्यत्वात् , यथा– साधु दृष्टं यद्‌
द्रष्टव्यम् ॥ १०१ ॥</c>


<v>वधूर्जाया स्नुषा स्त्री च सुधा लेपोमृतं स्नुही ।
संधा प्रतिज्ञा मर्यादा श्रद्धा संप्रत्ययः स्पृहा ॥ १०२ ॥</v>
<c>उह्यते बध्नाति वा वधूः, स्त्रीति स्त्रीमात्रम् । सुष्ठु धीयते धयन्ति वैतां सुधा ।
लिप्यतेनेनेति लेपो मक्कोलादिः, स्नुही वज्रकन्दा यथा– सुधाक्षीरम् । मूर्वापि ( सुधा ) । ( प्रतिज्ञा )
यथा– सत्यसन्धः । संधारणं च ( संधा ) । संप्रत्ययो भक्त्यतिशयो यथा– श्रद्धया परयोवेताः ( भग-
वद्गीता ) । स्पृहा यथा– भोजने श्रद्धालुः ॥ १०२ ॥</c>


<v>मधु मद्ये पुष्परसे क्षौद्रेप्यन्धं तमस्यपि ।
अतस्त्रिषु समुन्नद्धौ पण्डितंमन्यगर्वितौ ॥ १०३ ॥</v>
<c>माद्यन्त्यनेन मन्यते च मधु । क्षुद्राभिः कृतं
क्षौद्रं, क्षुद्राभ्रमरवटरेति ( सू० ) अञ्‌ ।अपिशब्दाद्दैत्ये चैत्रे मधूके वसन्ते च पुंलिङ्गः ( मधुः ) ।
अपिशब्दादचक्षुषि जले च ( अन्धम् ) । इतो धान्ता वाच्यलिङ्गाः । ऊर्ध्ववद्धोपि ( समुन्नद्धः )
॥ १०३ ॥</c>


<v>ब्रह्मबन्धुरधिक्षेपे निर्देशेथावलम्बितः ।
अविदूरोप्यवष्टब्धः प्रसिद्धौ ख्यातभूषितौ ॥ १०४ ॥</v>
<c>ब्रह्मणो ब्राह्मणस्य बन्धुः, परमनुष्ठ नाभावाज्जातिब्राह्मणः । एवं क्षत्रबन्धुः । निर्देशे यथा–
व्यवस्थिताख्याने ब्रह्मणो बन्धुर्ज्ञातिरिति । अवलम्बितो वस्त्रादौ रुद्धः ( अवष्टब्धः ) । अविदूरे यथा–
अवष्टब्धे सेने, अवाच्चालम्बनाविदूर्ययोः ( सू० ) इति षत्वम् । अपिशब्दाद्बद्धोपि ( अवष्टब्धः ) ।
प्रसिध्यति प्रसाध्यते च प्रसिद्धः । लेशेपि गन्धः संबाधो गुह्यसंकुलयोरपि । बाधा निषेधे दुःखे च ज्ञातृ-
चान्द्रिसुरा वुधाः ॥ १०४ ॥</c>


<v>सूर्यवह्नी चित्रभानू भानू रश्मिदिवाकरौ ।
भूतात्मानौ धातृदेहौ मूर्खनीचौ पृथग्जनौ ॥ १०५ ॥</v>
<c>अथ नान्ताः । चित्रा भानवो रश्मयोनयोः । भाति भानुः । भूतानामा-
त्मा भूतान्येवात्मास्य वा भूतात्मा । पृथक्कार्यो जनः– असभ्यत्वात्पृथग्जनः ॥ १०५ ॥</c>


;p{0204}
<v>ग्रावाणौ शैलपाषाणौ पत्त्रिणौ शरपक्षिणौ ।
तरुशैलौ शिखरिणौ शिखिनौ वह्निबर्हिणौ ॥ १०६ ॥</v>
<c>गिरति गृणाति
वा ग्रावा । पत्त्राणि पक्षाः सन्त्यस्य पत्त्री । श्येनोपि ( पत्त्री ) । वृक्षकुक्कुटौ च ( शिखिनौ ), दुर्गश्च–
शिख्याख्या वह्निबर्हिद्रुद्विजकुक्कुटशार्ङ्‌गकाः, शार्ङ्‌गको मन्दपालसुतः पक्षी च ॥ १०६ ॥</c>


<v>प्रतियत्नावुभौ लिप्सोपग्रहावथ सादिनौ ।
द्वौ सारथिहयारोहौ वाजिनोश्वेषुपक्षिणः ॥ १०७ ॥</v>
<c>उपग्रहो बन्दि-
ग्रहणादिः ( प्रतियत्नः ) । सतो गुणान्तराधानं संस्कारश्च ( प्रतियत्नः ) । सीदत्यवश्यं सादयति वा
सादी । वाजाः पक्षाः सन्त्यस्य वाजी । अश्वाः पूर्वं सपक्षा अभवन् , इषुः शरः ( वाजी ) ॥ १०७ ॥</c>


<v>कुलेप्यभिजनो जन्मभूम्यामप्यथ हायनाः ।
वर्षार्चिर्व्रीहिभेदाश्च चन्द्राग्न्यर्का विरोचनाः ॥ १०८ ॥</v>
<c>अभिजायतेस्मादभिजनः, जनिवध्योश्च ( सू० ) इति ह्रस्वः । वर्षेर्चिषि च क्लीबे ( हायनं ) आहुः ।
व्रीहिविशेषः ( हायनः ) षष्टिकाख्यः । जहाति जलं हायनः, हश्चव्रीहिकालयोः ( सू० ) ण्युट् । विरो-
चते विरोचनः, अनुदात्तेतश्च ( सू० ) इति युच् ॥ १०८ ॥</c>


<v>केशेपि वृजिनो विश्वकर्मार्कसुरशिल्पिनोः ।
आत्मा यत्नो धृतिर्बुद्धिः स्वभावो ब्रह्म वर्ष्म च ॥ १०९ ॥</v>
<c>अपिशब्दाच्चर्मपापयोः क्लीबे, वर्ज्यत इति
वृजिनम् । विश्वस्य कर्मास्माद्विश्वं च कर्मास्य विश्वकर्मा । यत्ने यथा– महात्मा । स्वभावे यथा–
दुष्टात्मा । ब्रह्मणि यथा– आत्मैवेदं सर्वमिदं नेह नानास्ति किंचन ( कठोपानष० ) । वर्ष्म शरीरं यथा–
कृशात्मा । चशब्दात्क्षेत्रज्ञः ( आत्मा ) ॥ १०९ ॥</c>


<v>शक्रो घातुकमत्तेभो वर्षुकाब्दो घनाघनः ।
अभिमानोर्थादिदर्पे ज्ञाने प्रणयहिंसयोः ॥ ११० ॥</v>
<c>हन्ति तच्छीलो घातुकः, स चासौ मत्तेभश्च
( घनाघनः ) । वर्षति तच्छीलो वर्षुकोब्दो मेघः, हन्तीति घनाघनः, चरिचलिपतिवदीनांवाद्वित्वमच्या-
क्‌चाभ्यासस्य ( वा० ), हन्तेर्घत्वंच ( वा० ) इति सिद्धिः । प्रणयः प्रार्थना, मानेर्मन्यतेश्च भावे
रूपम् । हिंसायां तु मीनातेर्ल्युट्याहुः, मीनातिमिनोतिदीङामिति ( सू० ) आत्वम् ॥ ११० ॥</c>


<v>घनो मेघे मूर्तिगुणे त्रिषु मूर्ते निरन्तरे ।
इनः सूर्ये प्रभौ राजा मृगाङ्‌के क्षत्रिये नृपे ॥ १११ ॥</v>
<c>हन्यतेनेन
हन्ति वा घनः, मूर्तौघनः ( सू० ) इति साधुः । मूर्तिगुणः काठिन्यं, असर्वगतद्रव्यपरिमाणं मूर्तिः
सैव गुणो वा, दर्शनं च स्पर्शनं च मूर्तिः । निरंतरं निबिडं ( घनं ) । मुस्ते लोहमुद्गरे बाहुल्ये च
( घनः ) । घनं तु कांस्यवाद्यम् । एतीति– इनः, प्रभुः स्वामी । सोमो राजा द्विजातीनामिति श्रुतिः
॥ १११ ॥</c>


<v>वाणिन्यौ नर्तकीदूत्यौ स्रवन्त्यामपि वाहिनी ।
ह्रादिन्यौ वज्रतडितौ वन्दायामपि कामिनी ॥ ११२ ॥</v>
<c>वनुते तच्छीला वाणिनी, वणेः शब्दार्थाद्वाणिनीति सभ्यः । विदग्धापि ( वाणिनी ) ।
स्रवन्त्यां नद्यां ( वाहिनी ) । अपिशब्दात्सेनायां, वहति वाहते वा तच्छीला वाहिनी, वाहृ प्रयत्ने ।
वन्दा वृक्षरुहा, अपिशब्दात्स्त्रीविशेषे ( कामिनी ) ॥ ११२ ॥</c>


<v>त्वग्देहयोरपि तनुः सूनाधोजिह्विकापि च ।
क्रतुविस्तारयोरस्त्री वितानं त्रिषु तुच्छके ॥ ११३ ॥</v>
<c>अपिशब्दात्कृशाल्पविरलेषु , तन्यते तनुः ।
( सूना )[ षू प्रेरणे ], अपिशब्दाद् भक्ष्यप्राणिवधस्थानम् । पञ्च सूना गृहस्थस्येति तूपचारात् । पुष्पं
तु सूनम् । वितन्यते वितानं, विगतं तननं वात्र । शून्ये कदर्क[ र्य ]के च ( वितानम् ) ॥ ११३ ॥</c>


;p{0205}
<v>मन्देथ केतनं कृत्ये केतावुपनिमन्त्रणे ।
वेदस्तत्त्वं तपो ब्रह्म ब्रह्मा विप्रः प्रजापतिः ॥ ११४ ॥</v>
<c>केत्यतेनेन केतनं, कित ज्ञाने । कृत्येवश्यंकार्ये यथा– कार्यकेतनम् । केतौ ध्वजे यथा– मीनकेतनः ।
उपनिमन्त्रणे यथा– ब्राह्मणो निकेतनं नातिक्रामेत् । तत्त्वं ज्ञानं, ब्रह्म वेदा ब्रह्म तपो ब्रह्म ज्ञानं च
शाश्वतम् । बृह वृद्धौ, विप्रे यथा– ब्रह्महत्या । त्रिष्वर्थेषु क्लीबे द्वयोः पुंसि ॥ ११४ ॥</c>


<v>उत्साहने च हिंसार्थसूचने चापि गन्धनम् ।
आतञ्चनं प्रतीवापजवनाप्यायनार्थकम् ॥ ११५ ॥</v>
<c>हिंसार्थे यत्सूचनं
मतदर्शनं, यदाहुः– गन्धनं हिंसाप्रयुक्तं सूचनं, हिंसायामित्येके पेठुः । अपिशब्दात्प्रकाशने ( गन्ध-
नम् ) । तञ्चु गतौ, प्रतीवापः स्वर्णादेर्द्रुतस्य द्रव्यान्तरेणावचूर्णनं विपरीतावपनम् ( आतञ्चनम् ) ॥ ११५ ॥</c>


<v>व्यञ्जनं लाञ्छनश्मश्रुनिष्ठानावयवेष्वपि ।
स्यात्कौलीनं लोकवादे युद्धे पश्वहिपक्षिणाम् ॥ ११६ ॥</v>
<c>व्यज्यतेनेन व्यञ्जनं निष्ठानं भक्ताद्युपसेचनं दध्यादि, अवयवः स्त्र्यादिचिह्नम् । अपिशब्दात्ककारादि
( व्यञ्जनम् ) । कुलीने भवं कौलीनं, कुलस्येदं वा । लोकवादोऽपवादः, यथा– मा कौलीनादासितनयने
मय्यविश्वासिनी भूः ( मेघ० ) ॥ ११६ ॥</c>


<v>स्यादुद्यानं निःसरणे वनभेदे प्रयोजने ।
अवकाशे स्थितौ स्थानं क्रीडादावपि देवनम् ॥ ११७ ॥</v>
<c>( उद्यानं ) भावेधिकरणे च ल्युट् । वनभेद उपवनं
( उद्यानं ) । अधिकरणे भावे च ल्युट् ( स्थानं ) । आदिशब्दाद्विजिगीषादौ ( देवनं ) । अपिशब्दात्प-
रिदेवने द्यूते च ( देवनं ) ॥ ११७ ॥</c>


<v>उत्थानं पौरुषे तन्त्रे संनिविष्टोद्गमेपि च ।
व्युत्थानं प्रतिरोधे च विरोधाचरणेपि च ॥ ११८ ॥</v>
<c>पौरुषमुद्योगः, तन्त्रं सैन्यं स्वमण्डलचिन्ता च ( उत्थानम् ) ।
सन्निविष्टोद्गम उपविष्टस्योर्ध्वीभावः । अपिशब्दान्मलोत्सर्गे चैत्यगृहे वास्त्वन्तरे च ( उत्थानं ) । प्रति-
रोधे, विगतमुत्थानमत्रेति । अपिशब्दात्समाधिनिवृत्तौ ( व्युत्थानम् ) ॥ ११८ ॥</c>


<v>मारणे मृतसंस्कारे गतौ द्रव्येर्थदापने ।
निर्वर्तनोपकरणानुव्रज्यासु च साधनम् ॥ ११९ ॥</v>
<c>यथाक्रमं भावादौ
ल्युट्‌ ( साधनम् ) । चशब्दाल्लिङ्गे कारके सैन्ये– उपह्वरणे– उपाये सिद्धौ मेधे च ( साधनम् )
॥ ११९ ॥</c>


<v>निर्यातनं वैरशुद्धौ दाने न्यासार्पणेपि च ।
व्यसनं विपदि भ्रंशे दोषे कामजकोपजे ॥ १२० ॥</v>
<c>न्यासार्पणं निक्षेपप्रतिदानं ( निर्यातनम् ), आपिशब्दादृणादिसंशुद्धौ । व्यस्यति श्रेयोमा-
र्गाद् व्यसनं, व्यस्तिश्च । कामजो दोषो मृगयाक्षपानस्त्रियः, क्रोधजो वाक्पारुष्यदण्डपारुष्यार्थदूषणानि ।
अशुभे पापे दैवानिष्टफले, अशक्तौ चोपचारात् ( व्यसनम् ) ॥ १२० ॥</c>


<v>पक्ष्माक्षिलोम्नि किञ्जल्के तन्त्वाद्यंशेप्यणीयसि ।
तिथिभेदे क्षणे पर्व वर्त्म नेत्रच्छदेध्वनि ॥ १२१ ॥</v>
<c>पक्ष परिग्रहे, तन्तुतूलादीनां
भागेल्पतरे ( पक्ष्म ) । गरुति च ( पक्ष्म ) । तिथिविशेषः षष्ठ्यष्टमी– अमावास्यादिः, यथा– पर्ववर्जं
व्रजेच्चैनाम् । प्रतिपत्पञ्चदश्योः संधिश्च ( पर्व ) । क्षणः प्रस्ताव उत्सवश्च ( पर्व ) । ग्रंथौ चरिते च
( पर्व ), यथा– आदिपर्व । वर्तते वर्त्म, वर्तन्ते यान्त्यनेन च । नेत्रच्छदोक्षिपुटः ( वर्त्म ) ॥ १२१ ॥</c>


;p{0206}
<v>अकार्यगुह्ये कौपीनं मैथुनं संगतौ रते ।
प्रधानं परमात्माधीः प्रज्ञानं बुद्धिचिह्नयोः ॥ १२२ ॥</v>
<c>कूपं प्रवेष्टुमर्हति– इति कौपीनं, शालीनकौपीनेअधृष्टाकार्ययोः ( सू० ) इति साधुः । लक्षणया लिङ्ग
तदाच्छादनं च ( कौपीनं ) । मिथुनं युग्मं स्त्रीपुंसौ व तम्येदं मैथुनम् । प्रधीयतेस्मिन्प्रवर्तते च प्रधानम् ,
अजहल्लिङ्गम् । प्रकृतिर्महामात्रो मुख्यश्च ( प्रधानं ) । ( प्रज्ञानं ) भावे करणे च ल्युट् ॥ १२२ ॥</c>


<v>प्रसूनं पुष्पफलयोर्निधनं कुलनाशयोः ।
क्रन्दने रोदनाह्वाने वर्ष्म देहप्रमाणयोः ॥ १२३ ॥</v>
<c>प्रसूयते प्रसूनम् । नियतं धनं यत्र, निवृत्तिश्च धनस्य निधनम् । अन्तेपि ( निधनम् ) । ( क्रन्दनं )
भावे ल्युट्‌ । वर्षति वृष्यते वर्ष्म । प्रमाणमत्रोन्नतिः, यथा– व्याप्तं व्योमनि वर्ष्मणा ॥ १२३ ॥</c>


<v>गृहदेहत्विट्‌प्रभावा धामान्यथ चतुष्पथे ।
संनिवेशे च संस्थानं लक्ष्म चिह्नप्रधानयोः ॥ १२४ ॥</v>
<c>त्विट्
तेजः, धीयतेत्र धत्ते च धाम, जन्मापि । संनिवेशो रचाना ( संस्थानं ), आकृतौ मृत्यौ च । लक्ष्यते-
नेन लक्ष्म, लक्ष्ये च ॥ १२४ ॥</c>


<v>आच्छादने संविधानमपवारणमित्युभे ।
आराधनं साधने स्यादवाप्तौ तोषणेपि च ॥ १२५ ॥</v>
<c>आच्छादने द्वे, संपिधानमिति सभ्यः पाठः । अपवारणं स्थगनं, वस्त्रं तूपचारात्
( आच्छादनम् ) । ( आराधनं ) करणे भावे च ल्युट्‌ ॥ १२५ ॥</c>


<v>अधिष्ठानं चक्रपुरप्रभावाध्यासनेष्वपि ।
रत्नं स्वजातिश्रेष्ठेपि वने सलिलकानने ॥ १२६ ॥</v>
<c>( अधिष्ठानं ) अधिकरणे भावे च
ल्युट् । चक्रं रथाङ्गं, अपिशब्दादारोपणे व्यवस्थापने च ( अधिष्ठानं ) । ( रत्नं ) यदाहुः– जातौ
जातौ यदुत्कृष्टं तद्रत्नमभिधीयते ( चाणक्यश० ) । अपिशब्दान्मणौ, रमन्तेस्मिन् रत्नम् । वने द्वे , वनु
याचने ॥ १२६ ॥</c>


<v>तलिनं विरले स्तोके वाच्यलिङ्ग तथोत्तरे ।
समानाः सत्समैके स्युः पिशुनौ खलसूचकौ ॥ १२७ ॥</v>
<c>तलमस्यास्ति तलिनं, अधस्तनेपि । पान्तेभ्यः प्राक् त्रिलिङगाः । सह मानेन वर्तते
समानं मानं चास्य समानः । अपिश्यति तक्ष्णोति पिशुनः, पिश अवयवे वा ॥ १२७ ॥</c>


<v>हीनन्यूनावूनगर्ह्यौ वेगिशूरौ तरस्विनौ ।
अभिपन्नोपराद्धोभिग्रस्तव्यापद्गतावपि ॥ १२८ ॥</v>
<c>हीयते हीनः,
ऊन परिहाणे । ऊनोल्पः, गर्ह्यस्तूपचारात् । तरो जवो बलं वास्त्यस्य तरस्वी । अपराध्यत्यपराद्धः, अभि-
द्रुतोपि ( अभिपन्नः ) ॥ १२८ ॥</c>


<v>कलापो भूषणे बर्हे तूणीरे संहतेपि च ।
परिच्छदे परीवापः पर्युप्तौ सलिलस्थितौ ॥ १२९ ॥</v>
<c>दुर्गश्चाह– लेख्यं भूम्यादिदानार्थं यातनाज्ञा च शासनम् । निदानमव-
सानेपि सार्थे वार्धुषिके धनी । कक्षापटेपि कौपीनं न ना [ ज्ञाने ] खेदेपि बाधना [ वेदना ] । द्युम्नं
बलेथ भार्यापि जनी दोषेपि लाञ्छनम् । अथ पान्ताः । कला आप्नोति कल्पते च कलापः, भूषणे
काञ्च्यादौ । संहते यथा– केशकलापः । तूणे[ रूपे ]पि ( कलापः ) । परिच्छदः परिवारः, पर्युप्तिः परितो
बीजत्यागः ( परीवापः ), स्थितिरचलत्वं, सलिलस्थितिर्जलाधार इत्येके ॥ १२९ ॥</c>


;p{0207}
<v>गोधुग्गोष्ठपती गोपौ हरो विष्णुर्वृषाकपिः ।
बाष्पमूष्माश्रु कशिपु त्वन्नमाच्छादनं द्वयम् ॥ १३० ॥</v>
<c>गोष्ठपतिर्गोष्ठाध्यक्षः,
देशकुलस्वामी च, गाः पाति गोपायति च गोपः । वृषेण दान्तेन धर्मेण वा कपति याति वृषाकपिः,
अग्निश्च । वायति शोषयति स्रवति च वाष्पः । कशति क्लेशं कशिपु , द्वयं युगपत्पृथङ् नैव । कशिपू
इत्यपपाठः ॥ १३० ॥</c>


<v>तल्पं शय्याट्टदारेषु स्तम्बेपि विटपोस्त्रियाम् ।
प्राप्तरूपस्वरूपाभिरूपा बुधमनोज्ञयोः ॥ १३१ ॥</v>
<c>तल प्रतिष्ठायां, अट्टो दुर्गप्राकारः, रणमण्डप इत्येके, यथा– विशीर्णतल्पा-
( ट्टशता ) पूः ( रघु० ) । शय्या यथा– तल्पं भूः स्तरणं तृणानि ( भर्तृहरि० ) । दारा यथा– गुरु-
तल्पगः ( मनुः ) । स्तम्बो गुल्मः ( विटपः ) । अपिशब्दात्स्कन्धादूर्ध्वं तरोः शाखा विटपः ( कात्यः ) ।
कटप्रे विस्तारे तूपचारात् , विट आक्रोशे । बुधे लक्षणया ( प्राप्तरूप इ० ) ॥ १३१ ॥</c>


<v>भेद्यलिङ्गा अमी कूर्मी वीणाभेदश्च कच्छपी ।
अन्तराभवसत्त्वेश्वे गन्धर्वो दिव्यगायने ॥ १३२ ॥</v>
<c>कूर्मी कमठी,
वीणाविशेषः सारस्वताख्यः, कच्छेन पिबति कच्छं पाति वा कच्छपी । कुतपो मृगरोमोत्थपटे चाह्नो-
ष्टमेंशके । इतः फान्ताः । रवर्णे पुंसि रेफः स्यात् कुत्सिते वाच्यलिङ्गकः । शिफा शिखायां सरिति
मांसिकायां च मातरि । शफं मूले तरूणां स्याद्गवादीनां खुरेपि च । गुम्फः स्याद् गुम्फने बाहोरलंकारे
च कीर्तितः । अथ बान्ताः [ वान्ताश्च ] । ( गन्धर्वः ) अन्तरा मरणजन्मनोर्मध्ये भवं सत्त्वं यातना-
शरीरम् । यदाहुः– अन्तराभवदेहो हि नेष्यते विन्ध्यवासिना ( कुमारिलभट्ट० ), तन्न, लक्ष्यविरोधात् ।
तस्मादन्तरिक्षवासिनो गन्धर्वाख्या भूताः, यद् व्यासः– अस्माभिर्यदनुष्ठेयं गन्धर्वैस्तदनुष्ठितम् ।
गन्ध्यते गन्धर्वः, पशुभेदेपि ॥ १३२ ॥</c>


<v>कम्बुर्ना वलये शंखे द्विजिह्वौ सर्पसूचकौ ।
पूर्वोन्यलिङ्‌गः प्रागाह पुंबहुत्वेपि पूर्वजान् ॥ १३३ ॥</v>
<c>काम्यते कम्बुः, शम्बूकेपि । ( द्विजिह्वः ) जिह्वात्र वचनमुपचा-
रात् । पूर्वो वाच्यलिङ्गः । प्रागिति दिशं देशं कालं चाह, तत्स्थं च वस्तु ( पूर्वम् ) । पूर्वजा आदि-
पुरुषाः । आद्यर्थे तु क्लीबे यथा– क्षरत्येनः कृतं पूर्वम् ॥ १३३ ॥</c>


<v>कुम्भौ घटेभमूर्धांशौ डिम्भौ तु शिशुबालिशौ ।
स्तम्भौ स्थूणाजडीभावौ शंभू ब्रह्मत्रिलोचनौ ॥ १३४ ॥</v>
<c>चित्रपुङ्खेपि कादम्बो नितम्बोद्रितटे
कटौ । दर्वी फणापि बिम्बोस्त्री मण्डले चाकृतौ फले । अथ भान्ताः । इभस्य मूर्धांशः शिरोभागः
( कुम्भः ) । डयते डिभ्यते वा डिम्भः, बालिशो मूर्खः । ष्टभि प्रतिबन्धे, स्तम्भुः सौत्रो वा, स्तभ्नाति
गृहं चेष्टितं च स्तम्भः । ( शंभुः ) अर्हन्नपि ॥ १३४ ॥</c>


<v>कुक्षिभ्रूणार्भका गर्भा विश्रम्भः प्रणयेपि च ।
स्याद् भेर्यां दुन्दुभिः पुंसि स्यादक्षे दुन्दुभिः स्त्रियाम् ॥ १३५ ॥</v>
<c>भ्रूण उदरस्थो जन्तुः ( गर्भः ) । कुक्षौ
यथा– गर्भस्थेन समस्तदा । अन्तर्भवे तृपचारात् , यथा– रम्भागर्भमृदुः । भ्रूणे यथा– भर्तृगर्भद्रुहां
चैव । अर्भके यथा– गर्भरूपः, गीर्यते गृणाति च गर्भः । प्रणयः शृङ्‌गारप्रार्थना ( विश्रम्भः ) । अपि-
शब्दाद्विसंवादे विश्वासे च ( विश्रम्भः ) । दुन्दु भाषते दुन्दुभिः, दुनोति भीरूनिति नैरुक्ताः । भेर्यां
यथा– दुन्दुभिस्ताडितोयम् ( वेणीसंहार० ) । अक्षोत्र पाशकः, यथा– दुन्दुभ्या किल तत्कृतं पतितया
यद द्रौपदी हारिता ॥ १३५ ॥</c>


;p{0208}
<v>स्यान्महारजने क्लीबं कुसुम्भं करके पुमान् ।
क्षत्रियेपि च नाभिर्ना सुरभिर्गवि च स्त्रियाम् ॥ १३६ ॥</v>
<c>महारजनं पद्मकम् । करकः कमण्डलुः, कुस्यति कुसुम्भति मृद्‌नाति
कुसुम्भं, सुम्भ ( शुम्भ ) भासने हिंसायां च । अपिशब्दाद्विजिगीषौ राज्ञि ( नाभिः ), ना पुमान्
चक्रमध्ये तुन्दौ च स्त्री, नभते नभ्यते वा नाभिः । सुष्ठु रभते सुरभिः, चशब्दाद्वसन्ते पुमान् , सुगन्धौ
च त्रिषु । मनोज्ञे तूपचारात् ( सुरभिः ) ॥ १३६ ॥</c>


<v>सभा संसदि सभ्ये च त्रिष्वध्यक्षेपि वल्लभः ।
किरणप्रग्रहौ रश्मी कपिभेकौ प्लवंगमौ ॥ १३७ ॥</v>
<c>सह भान्त्यस्यां सभा, सभ्यास्तु तात्स्थ्यात् । समूहे
शालायां द्यूते च ( सभा ) । अध्यक्षोत्र गो[ त्रा ]ध्यक्षः ( वल्लभः ) । अपिशब्दात् प्रिये ( वल्लभः ) ।
करभौ करपार्श्वोष्ट्रौ । इतो मान्ताः । ( रश्मिः ) प्रग्रहो वल्गादिः, रशिः सौत्रः । प्लवेन गच्छतीति,
गमश्च ( सू० ) इति खच् ॥ १३७ ॥</c>


<v>इच्छामनोभवौ कामौ शक्त्युद्योगौ पराक्रमौ ।
धर्माः पुण्ययमन्यायस्वभाचारसोमपाः ॥ १३८ ॥</v>
<c>काम्येपि ( कामः ) । कामं तु बाढार्थे । शक्तिरत्र प्रभुमन्त्रोत्सा-
हलक्षणा, उद्योगोरीन् प्रति बलोत्साहः ( पराक्रमः ) । धरते धर्मः, पुण्यं यागादि– अहिंसा च । यमो
धर्मराजः, धर्मस्तु भीमवत् । न्याये यथा– धर्माधिकरणम् । स्वभावे यथा– क्रूरधर्मा । आचारे यथा–
धर्मशास्त्रम् । सोमपे यथा– एष धर्मः सनातनः ( मनुः ) । युधिष्ठिरपिता च ( धर्मः ) । वेदे च
(धर्मः) । धर्मसाधने यागादौ क्लीबे, यच्छ्‌रुतिः– तानि धर्माणि प्रथमान्यासन् ॥ १३८ ॥</c>


<v>उपायपूर्व आरम्भ उपधा चाप्युपक्रमः ।
वणिक्पथः पुरं वेदो निगमा नागरो वणिक ॥ १३९ ॥</v>
<c>उपधा-
मात्यपरीक्षा ( उपक्रमः ) । अपिशब्दात्तदाद्याचिख्यासा यथा– नन्दोपक्रमं मानानि । ( उपक्रमः )
चिकित्सा– उपायपूर्वारम्भत्वात् । निगम्यते निगमः, गोचरसंचरेति ( सू० ) साधुः । निगमे भवो
नैगमः, द्वाविति ब्राह्मणस्य नैगमत्वे निषेधः ॥ १३९ ॥</c>


<v>नैगमौ द्वौ बले रामो नीलचारुसिते त्रिषु ।
शब्दादिपूर्वो वृन्देपि ग्रामः क्रान्तौ च विक्रमः ॥ १४० ॥</v>
<c>बले हलधरे, रमते रामः, णः । भार्गवे काकु-
त्स्थे च ( रामः ) । वृन्दे यथा– शब्दग्रामः, गुणग्रामः । अपिशब्दाद्विषयैकदेशे षड्जग्रामादो च,
यदाहुः– सप्त स्वरास्त्रयो ग्रामा मूर्च्छनास्त्वेकविंशतिः । गिरन्ति गृणन्ति च यं स ग्रामः । क्रान्तौ पादा-
दिभिराक्रमण ( विक्रमः ), चशब्दाच्छौर्ये क्वचित् ॥ १४० ॥</c>


<v>स्तोमः स्तोत्रेध्वरे वृन्दे जिह्मस्तु कुटिलेलसे ।
उष्णेपि घर्मश्चेष्टालंकारे भ्रान्तौ च विभ्रमः ॥ १४१ ॥</v>
<c>ष्टुञ् स्तुतौ, अर्तिस्तुसु ( उ० ) इति मन् ।
जहाति सता वृत्तिं जिह्मः । घर्मः, घृणु दीप्तौ ॥ १४१ ॥</c>


<v>गुल्मा रुक्स्तम्बसेनाश्च जामिः स्वसृकुलस्त्रियोः ।
क्षितिक्षान्त्योः क्षमा युक्ते क्षमं शक्ते हिते त्रिषु ॥ १४२ ॥</v>
<c>गुड रक्षणे, गुड्यतेनेन गुल्मः, रुक्– उदर्यो
व्याधिः । स्तम्बोत्र लताप्रतानतृणादिसमूहः, सेनाक्षौहिण्यङ्गं ( गुल्मः ) । चशब्दाद् दुर्गादौ रक्षास्थानं
( गुल्मः ), बलानां सज्जनं विटपसंघातोपि । जमति विरुद्धं जामिः, यथा– जामयो यानि गेहानि शप-
न्त्यप्रतिपूजिताः । क्षमते क्षमणं क्षम्यते च ( क्षमा, क्षमं ) ॥ १४२ ॥</c>


;p{0209}
<v>त्रिषु श्यामौ हरित्कृष्णौ श्यामा स्याच्छारिवा निशा ।
ललामं पुच्छपुण्ड्राश्वभूषाप्राधान्यकेतुषु ॥ १४३ ॥</v>
<c>( श्यामः ) श्यैङ् गतौ, हरि-
न्नीलो वर्णः । शारिवा नामौषधिः ( श्यामा ), गन्धप्रियङ्गुश्च । ललति लालयति लल्यते च ललामं,
पुण्ड्रोश्वमुखेल्पवर्णं चिह्नम् । अश्वभूषा ललामाख्या । प्रधानेपि प्राधान्यान्वयात् , यथा– नृपललामः ।
केतौ यथा– कपिललामोर्जुनः । प्रभावे शृङ्गे च ( ललामम् ) । नान्तोप्यस्ति यथा– कन्याललाम
कमनीयमजस्य लिप्तोः ( रघु० ) ॥ १४३ ॥</c>


<v>सूक्ष्ममध्यात्ममप्याद्ये प्रधाने प्रथमस्त्रिषु ।
वामौ वल्गुप्रतीपौ द्वावधमौ न्यूनकुत्सितौ ॥ १४४ ॥</v>
<c>सुष्ठु– उक्ष्यते सूक्ष्मं, आत्मनि–अधि– अध्यात्मम् ।
अपिशब्दादल्पेपि त्रिषु ( सूक्ष्मम् ) । प्रथतेस्मात्प्रथते च प्रथमः । वमेर्वातेर्वा रूपं, ( वामो वल्गुः )
यथा– वामलोचना । ( वामः प्रतीपः ) यथा– विधौ वामारम्भे ( मालतीमा० ) । चशब्दाद्वामं दक्षिणे-
तरत् । वामा स्त्री, अश्वा तु वामी । अधोभवोधमः, अवोधसोर्लोपश्च ( सू० ) इति मः सलोपश्च ।
तुच्छेपि ( अधमः ) ॥ १४४ ॥</c>


<v>जीर्णं च परिभुक्तं च यातयाममिदं द्वयम् ।
तुरंगगरुडौ तार्क्ष्यौ निलयापचयौ क्षयौ ॥ १४५ ॥</v>
<c>जीर्णं यथा– यातयामं गतरसं पूति पर्युषितं च यत् ( भगवद्गीता ) ।
परिभुक्तं यथा– दर्भाः कृष्णाजिनं मन्त्रा ब्राह्मणा हविरग्नयः । अयातयामान्येतानि नियोज्यानि पुनः
पुनः । याता यामाः क्षपांशा अस्येति । दुर्गश्चाह– भ्रमो मूर्च्छा तक्षभाण्डमजिराम्बुविनिर्गमः । ध्यामौ
धूम्रास्फुटौ भीमा रुद्रभीषणपाण्डवाः । इतो यान्ताः । तृक्षस्यापत्यं तार्क्ष्यः । क्षि निवासे, क्षिञ्‌ हिंसा-
याम् , यक्ष्मा कल्पान्तश्च ( क्षयः ) ॥ १४५ ॥</c>


<v>श्वशुर्यौ देवरश्यालौ भ्रातृव्यौ भ्रातृजद्विषौ ।
पर्जन्यौ रसदब्देन्द्रौ स्यादर्यः स्वामिवैश्ययोः ॥ १४६ ॥</v>
<c>श्वशुरस्यापत्यं श्वशुर्यः, क्रमाद्दम्पत्योः । भ्रातुरपत्यं भ्रातृव्यः,
भ्रातुर्व्यच्च ( सू० ), व्यन्सपत्ने ( सू० ), योगविभागाद् भ्रातृजे । पिपर्ति जनं पर्जन्यः, परोम्भःपूरो
जन्यतेनेन वा । रसदब्दो गर्जन्मेघः, अगर्जत्यपि योग्यत्वात् ( पर्जन्यः ) । अरणीयोर्यः ॥ १४६ ॥</c>


<v>तिष्यः पुष्ये कलियुगे पर्यायोवसरे क्रमे ।
प्रत्ययोधीनशपथज्ञानविश्वासहेतुषु ॥ १४७ ॥</v>
<c>त्वेषति तिष्यः, त्विष दीप्तौ, अध्न्यादिः ( उ० ) । ( पर्यायः ) परावनुपात्ययइणः ( सू० ) इति घञ्‌ ।
( प्रत्ययः ) यथायथं कर्तृभावकरणेष्वच् । अधीन आयत्तः, यथा– राजप्रत्ययाः प्रजाः । विश्वासे यथा–
न शत्रो प्रत्ययं गच्छेत् । हेतौ यथा– स्त्रीप्रत्ययः कलहः । रन्ध्रे यथा– रिपोः प्रत्ययमासाद्य प्रहरेत् ।
शब्दोत्र कृत्तद्धितादिः, प्रथितत्वे च ( प्रत्ययः ) ॥ १४७ ॥</c>


<v>रन्ध्रे शब्देथानुशयो दीर्घद्वेषानुतापयोः ।
स्थूलोच्चयस्त्वसाकल्ये गजानां मध्यमे गते ॥ १४८ ॥</v>
<c>देशविशेषेपि ( अनुशयः ) । स्थूलस्य
मुख्यस्योच्चयनमन्यस्यासंग्रहात् , स्थूलावलोकनेनेत्यर्थः । हस्तिनां मध्यमगतौ, यत्पालकाप्न्यः–
नीचैर्गतं स्थूलोच्चयो वीचिमार्ग इति तिस्रो गतयः ॥ १४८ ॥</c>


<v>समयाः शपथाचारकालसिद्धान्तसंविदः ।
व्यसनान्यशुभं दैवं विपदित्यनयास्त्रयः ॥ १४९ ॥</v>
<c>शपथे यथा– कृतसमयः । आचारे यथा–
समयाञ्श्रावयेच्छिष्यम् । काले यथा– संध्यासमयः । सिद्धान्ते यथा– बौद्धसमयः । संविदि यथा–
अन्योन्यसमयः । संकेतोवसरो नियमश्चोपचारात् , यथा– न समयपरिरक्षणं क्षमं ते ( किरातार्जु० ) ।
विरुद्धो नयो व्यसनं ( अनयः ), षाड्गुण्यस्यायथावत्प्रयोगात् । न श्रेयः ( अयः ) अनुकूलं दैवमनयः ।
विरुद्धं नयनं विपद् ( अनयः) ॥ १४९ ॥</c>


;p{0210}
<v>अत्ययोतिक्रमे कृच्छ्रे दोषे दण्डेप्यथापदि ।
युद्धायत्योः संपरायः पूज्यस्तु श्वशुरोपि च ॥ १५० ॥</v>
<c>अतिक्रम उल्लङ्घनं यथा- धर्मस्यात्ययः । रुच्छ्रे यथा - प्राणात्ययः ।
दोषे यथा- गुणिनां नात्ययं कुर्यात् । दण्डे यथा– वाक्पारुष्येत्ययः शतम् । सम्यक्परा-
गमनं यत्रेति ( संपरायः ), यथा– सांपरायिकं दुर्गं कुर्यात् । श्वशुरः पूज्य इति स्मृतेः, सर्वस्यैव हि
दानस्य ग्रहीता गुरुरुच्यते । कन्यायाश्चैव विद्यायाः प्रदाता पूज्यते गुरुः । अपिशब्दान्मान्यः ( पूज्यः )
॥ १५० ॥</c>


<v>पश्चादवस्थायि बलं समवायश्च संनयौ ।
संघाते संनिवेशे च संस्त्यायः प्रणयास्त्वमी ॥ १५१ ॥</v>
<c>पश्चादवस्थायि बलमनुबलाख्यं, समवायो मेलः, संनयति संनयनं च संनयः । स्त्यै संघाते,
चशब्दाद् गृहे, यथा– विश्रम्य लौकिकान् संस्त्यायान् प्रविशेयुः । परिचयोपि ( प्रणयः ) ॥ १५१ ॥</c>


<v>विस्र( श्र )म्भयाच्ञाप्रेमाणो विरोधेपि समुच्छ्रयः ।
विषयो यस्य यो ज्ञातस्तत्र शब्दादिकेष्वपि ॥ १५२ ॥</v>
<c>विरोधो वैरं, अपिशब्दादुन्नतौ ( समुच्छ्रयः ), समुल्लङ्घ्य श्रयणं– ऊर्ध्वश्रयणं च, उदिश्रयतीति ( सू० )
घञ् बाहुलकादत्र नास्ति । विषिणोति बध्नाति विषयः, यस्य मत्स्यादेर्यो जलादिज्ञातः प्रसिद्धस्तत्र
वर्तते । शब्दस्पर्शरूपरसगन्धाश्चेति विषयाः । अपिशब्दाद् ग्रामसमूहे गोचरे देशे च ( विषयः ) ॥ १५२ ॥</c>


<v>निर्यासेपि कषायोस्त्री स्यात्सभायां प्रतिश्रयः ।
प्रायो भूम्न्यन्तगमने मन्युर्दैन्ये क्रतौ क्रुधि ॥ १५३ ॥</v>
<c>निर्यासः क्वाथरसः, यथा– त्रिफलाकषायः । अपिशब्दात्कषायस्तुवराख्यो रसः । रागविशेषेपि, यथा–
परिपक्वकषायो मुनिः । रक्तपीतवर्णयोगेपि, यथा– कषायवस्त्रः । आस्पदे च ( प्रतिश्रयः ) । भूम्नि
बाहुल्ये यथा– प्रायेणाकृतकृत्यत्वान्मृत्योरुद्विजते जनः । अन्तगमनेऽनशने यथा– प्रायोपवेशनमतिर्नृपति-
र्बभूव ( रघु० ) । तुल्ये च यथा– मूर्खप्रायः, अत्रापि वा मूर्खः प्रायेणेति व्युत्पत्तिः । मन्यते मन्युः,
क्रतौ यथा– शतमन्युरिन्द्रः ॥ १५३ ॥</c>


<v>रहस्योपस्थयोर्गुह्यं सत्यं शपथतथ्ययोः ।
वीर्यं बलं प्रभावश्च द्रव्यं भव्ये गुणाश्रये ॥ १५४ ॥</v>
<c>रहस्यं गोप्यं, उपस्थो योन्यादिः, गूहनीयं गुह्यं, शंसिदुहिगुहि-
भ्योवाक्यप्– वक्तव्यः ( वा० ) । सति साधु सत्यं, शपथे यथा– सत्येन शापयेद्विप्रम् ( मनुः ) । तथ्ये यथा–
सत्यवादी । बलं प्राणसामर्थ्यं यथा– सत्त्ववान् वीर्यसंपन्नः । प्रभावो द्रव्यशक्तिर्यथा– रसवीर्यविपाकाः ( पृ०
५६ ) । चशब्दाद्रेतो वीरकर्म च ( वीर्यम् ) । भव्ये योग्ये, द्रव्यंचभव्ये ( सू० ) साधुः, यथा– क्रिया हि द्रव्यं
विनयति नाद्रव्यम् ( कौटिल्यः ) । गुणाश्रये यथा– क्रियावद्गुणवत्समवायि कारणं द्रव्यं पृथिव्यादि ( वैशेषि-
कसू० ) । धनमौषधं च द्रव्यम् ॥ १५४ ॥</c>



<v>धिष्ण्यं स्थाने गृहे भेग्नौ भाग्यं कर्म शुभाशुभम् ।
कसे( शे )रुहेम्नोर्गाङ्गेयं विशल्या दन्तिकापि च ॥ १५५ ॥</v>
<c>धिष शब्दे, भं नक्षत्रं ( धिष्ण्यं ) । अग्निविशेषे पुमान् ( धिष्ण्यः ) ।
भागाद्यत् ( सू० ), शुभमशुभं शुभाशुभं पुरा कृतं कर्म ( भाग्यम् ) । राजकसेरुर्जलजः कन्दोत्र न
पार्श्वास्थि ( गाङ्गेयम् ) । दन्तिका नामौषधी, अपिशब्दाल्लाङ्‌गली विगतशल्या च ( विशल्या )
॥ १५५ ॥</c>


;p{0211}
<v>वृषाकपायी श्रीगौर्योरभिख्या नामशोभयोः ॥ १५६ ॥</v>
<c>वृषाकपेः स्त्री वृषाकपायी, वृषाकप्यग्नीति ( सू० ) ङीष्‌ ऐत्वम् । स्वाहा च, शचीमप्याहुः,
यथा– वृषाकपायीमभ्येति सत्रपः किं न गोत्रभिद् । अभिख्यायतेनयाभिख्या संज्ञा, यथा– चैत्रा-
भिख्या । शोभायां यथा– काप्यभिख्या तयोरासीत् ( रघु० ) । कीर्तौ च ( अभिख्या ) ॥ १५६ ॥</c>


<v>आरम्भो निष्कृतिः शिक्षा पूजनं संप्रधारणम् ।
उपायः कर्म चेष्टा च चिकित्सा च नव क्रियाः ॥ १५७ ॥</v>
<c>भावादौ कृञःशच ( सू० ), आरम्भे यथा– सर्वाः क्रिया मन्त्रमूला नृपाणाम् । निष्कृतिर्यथा– महा-
पातकिनां पुंसां भवेत्प्राणान्तिका क्रिया । शिक्षा यथा– क्रिया हि द्रव्यं विनयति नाद्रव्यम् ( कौटिल्यः ) । पूजनं
यथा– गुरुदेवक्रियारतः । संप्रधारणं विचारः, यथा– क्रियां विना को हि जानाति कृत्यम् । उपायो यथा–
सामादिकः क्रियाः । कर्म यथा– पाकक्रिया । चेष्टा यथा– स्तम्भे स्यान्निष्क्रियो जन्तुः प्रलये गतचे-
तनः । चिकित्सा यथा– पुनर्ज्वरे समुत्पन्ने क्रिया पूर्वज्वरानुगा ( चरकसं० ) । धात्वर्थेपि, यथा– क्रिया-
भावो धातुः । आख्यातं तूपचारात् , यथा– क्रिया वा कारकान्विता ( पृ० २८ ) । गर्भाधानादिसंस्का-
रोपि यथा– स गुरुर्यः क्रियां कृत्वा वेदमस्मै प्रयच्छति । और्ध्वदैहिकं यथा– अतो न रोदितव्यं हि
क्रियाः कार्याः प्रयत्नतः ॥ १५७ ॥</c>


<v>छाया सूर्यप्रिया कान्तिः प्रतिबिम्बमनातपः ॥ १५८ ॥</v>
<c>छ्यति संतापं छाया, छो छेदने । छायाख्यार्कभार्या । कान्तौ यथा–
विच्छायः पुरुषो भवेत् । प्रतिबिम्बे यथा– संक्रान्तच्छाय आदर्शः । आतपाभावे यथा– नष्टच्छयो
मध्याह्नः ॥ १५८ ॥</c>


<v>कक्ष्या प्रकोष्ठे हर्म्यादेः काञ्च्यां मध्येभबन्धने ।
कृत्या क्रियादेवतयोस्त्रिषु भेद्ये धनादिभिः ॥ १५९ ॥</v>
<c>राजगृहादेः प्रारम्भकोष्ठके यथा– सप्त कक्ष्या अतिक्रम्य । काञ्चीबन्धनदाम यथा–
परिधानाद्बहिः कक्ष्या निबद्धा ह्यासुरी भवेत् । मध्ये– इभस्य बन्धने यथा– हेमकक्ष्या गजाः । उद्योगे
लक्षणया यथा– परार्थं बद्धकक्ष्याणां त्वादृशामुद्भवः कुतः । क्रियायां करणे कृत्या यथा– कां कृत्याम-
कार्षीः, प्रश्नाख्यानयोरिञ्च ( चान्द्रसू० ) इति क्यप्– वा । देवता मारी नाम, यथा– तानि कृत्याह-
तानीव । धनादिना यः शत्रोर्भेद्यते स कृत्यः, यत्कौटिल्यः– क्रुद्धलुब्धभीतावमानिताः परेषां कृत्याः ।
कार्यं च कृत्यम् ॥ १५९ ॥</c>


<v>जन्यः स्याज्जनवादेपि जघन्योन्त्ये( न्ते )धमेपि च ।
गर्ह्याधीनौ च वक्तव्यौ कल्यौ सज्जनिरामयौ ॥ १६० ॥</v>
<c>जनस्य जल्पो जन्यः, मतजनहलात्करणजल्पकर्षेषु ( सू० ) । अपिशब्दा-
दुत्पातः संग्रामोपि ( जन्यः ) । जननीयः पितरौ च, तथा संज्ञायांजन्याः ( सू० ) जनीं वहन्तीति ।
अपिशब्दाज्जघनभवे, शरीरावयवाद्यत् ( सू० ) । चशब्दाद्वाच्यः, वाच्यशब्दोपि गर्ह्यार्थवाची । कलासु
साधुः कल्यः, सज्जोनुगुणः । दक्षोपि ( कल्यः ) । कल्यं ह्यस्तनं श्वस्तनं वाहः, प्रभातं च । कल्या
कादम्बिनी ॥ १६० ॥</c>


<v>आत्मवाननपेतोर्थादर्थ्यौ पुण्यं तु चार्वपि ।
रूप्यं प्रशस्तरूपेपि वदान्यो वल्गुवागपि ॥ १६१ ॥</v>
<c>आत्मवानर्थनीयोर्थे साधुर्वा, अन्नवानिति पाठे धार्मिकोर्थ्यः । ( अर्थ्यः ) धर्म-
पथ्यर्थेति ( सू० ) यत् । पुणति पुण्यं, अघ्न्यादिः ( उ० ) । अपिशब्दात्सुकृतं धर्मश्च ( पुण्यम् ) ।
अपिशब्दादाहते हेमरूप्ये, रूपादाहतप्रशंसयोः ( सू० ) इति यप् । वदति वदान्यः, वदेरान्यः ( उ० ) ।
अपिशब्दाद्दाता, वदन्यश्च– एकदेशविकृतेः ॥ १६१ ॥</c>


;p{0212}
<v>न्याय्येपि मध्यं सौम्यं तु सुन्दरे सोमदैवते ।
निवहावसरौ वारौ संस्तरौ प्रस्तराध्वरौ ॥ १६२ ॥</v>
<c>( न्याय्ये ) यथा– मध्यस्थः । अपिशब्दा
दन्तरे युक्ते प्रमाणेवलग्ने च, मन्यते मध्यः । सोमो देवतास्येति सौम्यं, सोमाट्ट्यण्‌ ( सू० ), सुन्दरे
तूपचारात् । चन्द्रजे च ( सौम्यः ) । दुर्गस्तु– सर्वज्ञाभिषजौ वैद्यावात्मा कामश्च हृच्छयौ । फलकल्या-
णयोर्भव्यं योग्यं सांप्रतिके त्रिषु । क्रियाचारातिक्रमेपि जलाधारेपि चाशयः । दैत्याचार्योपि धिष्ण्यो ना
काषायः सुरभावपि । चन्द्रोदयो वितानेपि स्यादाम्नायोन्वये श्रुतौ । शीताशिते शिते शैत्यं जात्यं कुल-
जकान्तयोः । व्यवायो व्यवधौ च स्यात्कुल्या कुलवधूः सरित् । अथ रान्ताः । निवहो यथा– ग्राम-
वारः । अवसरो यथा– वारंवारमुदारसंगरमुखे । सेवाक्रमोपि यथा– वारस्त्री । वारः सूर्यादिदिवसः ।
संस्तीर्यते संस्तरः शय्या । संस्तीर्यन्ते दर्भा अत्र संस्तरो यज्ञः ॥ १६२ ॥</c>


<v>गुरू गीष्पतिपित्राद्यौ द्वापरौ युगसंशयौ ।
प्रकारौ भेदसादृश्ये आकाराविङ्गिताकृती ॥ १६३ ॥</v>
<c>गृणाति गुरुः । गीष्पति-
र्जीवः ( गुरुः ) । आद्यशब्दात्स गुरुर्यः क्रियां कृत्वा वेदमस्मै प्रयच्छति । तथा गुरु दुर्वहं, अलघु च ।
द्वाभ्यां कृतत्रेताभ्यां परं द्वापरं युगम् । संशये द्वो परौ मुख्यावत्रेत्युभयकोटिस्पृक्त्वात् , पृषोदरादित्वात्
( सू० ) आत्वम् । भेदो विशेषः, यथा– पलाण्डुप्रकारा गृञ्जनादयः । सादृश्ये यथा– विषप्रकारः
पिशुनः । इङ्गितं भावसूचकं चेष्टितम् , आकृतिर्वैवर्ण्यादिः संनिवेशश्च ( आकारः ) ॥ १६३ ॥</c>


<v>किंशारू धान्यशूर्कषू मरू धन्वधराधरौ ।
अद्रयो द्रुमशैलार्काः स्त्रीस्तनाब्दौ पयोधरौ ॥ १६४ ॥</v>
<c>किंचि-
त्कुत्सितं वा शृणाति किंशारुः, इषुः शरः । म्रियन्तेस्मिन्दुर्गमत्वान्मरुः, धन्वा निर्जलो देशः ।
अद्यतेत्ति वाद्रिः । अब्दो मेघः ( पयोधरः ) ॥ १६४ ॥</c>


<v>ध्वान्तारिदानवा वृत्रा बलिहस्तांशवः कराः ।
प्रदरा भङ्गनारीरुग्बाणा अस्राः कचा अपि ॥ १६५ ॥</v>
<c>वृणोति वृत्रः । कीर्यते करोति वा करः,
बलिः– राजग्राह्यम् । मेघोपलस्तु करकः । हस्तिशुण्डापि करः, उपचारात् । प्रदीर्यतेनेनेति प्रदरः,
नारीरुगतिरजःस्रावः । अस्यन्ते– अस्राः । अपिशब्दाद्बाष्पोसृक् चास्रम् ॥ १६५ ॥</c>


<v>अजातशृङ्गो गौः कालेप्यश्मश्रुर्ना च तूवरौ ।
स्वर्णेपि राः परिकरः पर्यङ्कपरिवारबोः ॥ १६६ ॥</v>
<c>कालेपीति गवि
नरि च काकाक्षिवद्योज्यम् । तनोति तूः– लक्षणं, भ्रमेश्चडूः ( उ० ) बाहुलकात् , तूं वृणोति छादयति
तूवरः । रातेर्डैः ( उ० ), अपिशब्दाद्वित्ते मेघे च । परिक्रियते परिकीर्यते च परिकरः । समूहारम्भयोः
प्रगाढगात्रिकाबन्धे च ( परिकरः ) ॥ १६६ ॥</c>


<v>मुक्ताशुद्धौ च तारः स्याच्छारो वायौ स तु त्रिषु ।
कर्बुरेथ प्रतिज्ञाजिसंविदापत्सु संगरः ॥ १६७ ॥</v>
<c>मुक्तानां शुद्धिस्तारो नाम गुणः, लक्षणया शुद्धमौक्तिके ।
चशब्दात्कनीनिकातारकयोश्च तारावत् । अत्युच्चस्वरे रूप्ये च ( तारः ) । शृवायुवर्णनिवृतेषु ( वा० )
इति कर्तरि घञ्‌ । कर्बुरो नानावर्णः ( शारः ) । प्रतिज्ञायां यथा– सत्यसंगरः । आजौ यथा– संगरो
विक्रियाकरः । संविदि यथा– अन्योन्यं वृत्तसंगरौ । आपदि यथा– संगरे शरणं सुहृत् , संगरणं संगिर-
न्तेत्र च संगरः । शमीफले तु संगरम् ॥ १६७ ॥</c>


;p{0213}
<v>वेदभेदे गुप्तवादे मन्त्रो मित्रो रवावपि ।
मखेषुयूपखण्डेपि स्वरुर्गुह्येप्यवस्करः ॥ १६८ ॥</v>
<c>मन्त्रब्राह्मणात्मको हि वेदः । गुप्तवादो रहसि कर्त-
व्यावधारणं ( मन्त्रः ), मायाबीजादिश्च । मेद्यति स्निह्यति मित्रः । अपिशब्दान्मित्रं सुहृत् । मखादिषु
चतुर्ष्वर्थेषु ( स्वरुः ) । अपिशब्दाद्वज्रे, स्वरति स्वरुः । अन्ये तु सान्तमाहुः, शोभनान्यरूंषि यस्येति,
खण्डस्थाने खड्गं पेठुः । अपिशब्दाद्वर्चस्के, अवकीर्यत इति, वर्चस्केवस्करइति ( सू० ) साधुः ॥ १६८ ॥</c>


<v>आडम्बरस्तूर्यरवे गजेन्द्राणां च गर्जिते ।
( अभिहारोभियोगे च चौर्ये संनहनेपि च )॥ १६९ ॥</v>
<c>आदम्य[ डम्ब्य ]न्ते भीरवोनेनेत्याडम्बरः । संरम्भेपि, यथा– आडम्बराणि पूज्यन्ते स्त्रीषु राजकुलेषु
च ॥ १६९ ॥</c>


<v>स्याज्जङ्‌गमे परीवारः खड्गकोशे परिच्छदे ।
विष्टरो विटपी दर्भमुष्टिः पीठाद्यमासनम् ॥ १७० ॥</v>
<c>परिवार्यतेनेनेति, परिवारोपि । परिच्छदः परिजनादिः ( परीवारः ) । विस्तीर्यते विष्टरः,
वृषासनयोर्विष्टरः ( सू० ) साधुः । दर्भमुष्टिरूपयामः[ परिमाणं ] तस्य विष्टरत्वं श्राद्धादौ ब्राह्मणासनत्वे-
नाम्नानात् । पीठाद्यमासनविशेषणम् ॥ १७० ॥</c>


<v>द्वारि द्वाःस्थे प्रतीहारः प्रतीहार्यप्यनन्तरे ।
विपुले नकुले विष्णौ बभ्रुः स्यात्पिङ्गले त्रिषु ॥ १७१ ॥</v>
<c>प्रतिह्रियते निवार्यते प्रवेशोनेनात्र च प्रतीहारः । अन-
न्तरे द्वाःस्थे स्त्रियां प्रतीहारी, अपिशब्दो द्वःस्थापेक्षः । बिभर्ति बभ्रुः ॥ १७१ ॥</c>
<c>सृस्थिरेति ( सू० )
कर्तरि घञ् ( सारः ) । बले यथा– सुसारः, घृतान्मांसं तु सारकृत् । स्थिरांशे यथा– चन्दनसारः,
मज्जासारः । न्याये यथा– नैतत्सारम् । वरे यथा– जये धरित्र्याः पुरमेव सारम् । दुष्टमासमन्तादुदरमस्य
दुरोदरम् ॥ १७१ ॥</c>


<v>सारो बले स्थिरांशे च न्याये( य्ये ) क्लीबं वरे त्रिषु ।
दुरोदरो द्यूतकारे पणे घूते दुरोदरम् ॥ १७२ ॥</v>
<c>कस्याम्भसोन्तं नाशमृच्छति कान्तारः, कान्ता आरा धारा अत्र( स्य ) वा । माद्यति
परकृच्छ्रे मदात्सरति वा मत्सरः, तद्वान् मत्सरवान् ॥ १७२ ॥</c>


<v>महारण्ये दुर्गपथे कान्तारः पुंनपुंसकम् ।
मत्सरोन्यशुभद्वेषे तद्वत्कृपणयोस्त्रिषु ॥ १७३ ॥</v>
<c>देवादिभ्यो वृते याचिते, रूपात्पुंसि,
यदाहुः– तपोभिरिष्यते यस्तु देवेभ्यः स वरो मतः ( कात्यः ) । श्रेष्ठे यथा– वरं कूपशताद्वापी, अव्य-
यमित्येके । विवाह्योपि वरः । करोति करिणमीरयति क्रिय[ कीर्य ]ते च करीरः । चशब्दाद्वंशविशेषेपि
॥ १७३ ॥</c>


<v>देवाद् वृते वरः श्रेष्ठे त्रिषु क्लीबं मनाक्‌ प्रिये ।
वंशाङ्‌कुरे करीरोस्त्री तरुभेदे घटे च ना ॥ १७४ ॥</v>
<c>चमूजघनं सेनापश्चाद्भागः, हस्तसूत्रं विवाहादौ कौतुकं मङ्गलार्थमूर्णामयं मणिबन्धसूत्रं
( प्रतिसरः ), यागादौ तूपचारात् । नियोज्येपि ( प्रतिसरः ) ॥ १७४ ॥</c>


<v>ना चमूजघने हस्तसूत्रं प्रतिसरोस्त्रियाम् ॥ १७५ ॥</v>
<c>कपिले पीतवर्णे पुमान् , तद्वति
त्रिषु , हरति हरिः । शीर्यते शर्करा, कर्परांशो मृत्कपालखण्डः । अपिशब्दादिक्षुविकारे शर्करिलदेशे च
( शर्करा ) । याप्यतेनया [ यात्रा ], यापनं भोजनादिवर्तनं यथा– प्राणयात्रा । गतिर्यानं यथा–
विजययात्रा । देवोत्सवेपि, यान्त्यत्रेति ( यात्रा ) ॥ १७५ ॥</c>


;p{0214}
<v>यमानिलेन्द्रचन्द्रार्कविष्णुसिंहांशुवाजिषु ।
शुकाहिकपिभेकेषु हरिर्ना कपिले त्रिषु ॥
शर्करा कर्परांशेपि यात्रा स्याद्यापने गतौ ॥ १७६ ॥</v>
<c>इण इरतेश्च रूपं, इरान्नमलमन्नरसश्च, दुर्गश्च– इरा
भूवाक्सुरान्नापः । तननं द्रात्यस्यां तन्द्री, तन्द्रापि । प्रमीला– इन्द्रियग्लानता । धयन्त्येनां धत्ते च धात्री,
उपमाता क्षीरदात्री ॥ १७६ ॥</c>


<v>इरा भूवाक्सुराप्सु स्यात्तन्द्री निद्राप्रमीलयोः ।
धात्री स्यादुपमातापि क्षितिरप्यामलक्यपि ॥ १७७ ॥</v>
<c>क्षुणत्ति क्षुद्यते च क्षुद्रम् । व्यङ्‌गा हीनाङ्‌गी, वेश्या शीलहीनोपलक्षणं,
सरघा मधुमक्षिका ( क्षुद्रा ) । अधनो निःस्वः ( क्षुद्रः ) । अपिशब्दात्कृपणः ( क्षुद्रः ) ॥ १७७ ॥</c>


<v>क्षुद्रा व्यङ्गा नटी वेश्या सरघा कण्टकारिका ।
त्रिपु क्रूरेऽधनेल्पेपि क्षुद्रं मात्रा परिच्छदे ॥ १७८ ॥</v>
<c>परिच्छदे यथा– महामात्रः । अल्पे यथा– मात्रया विलेपनं ताम्बूलं चोपयुज्य । परिमाणे यथा– मात्राशी
सर्वकालं स्यात् । धने कर्णभूषणेऽक्षिनिमेषकाले तालाङ्गे च ( मात्रा ) । कार्त्स्न्ये यथा– हस्तमात्रम-
ग्निकुण्डम् । अवधारणे यथा– न स्नानमात्रगमनोत्सवभूषणानाम् ( शिशु० ) । स्वार्थेपि यथा– तावन्मा-
त्रम् । चीयते चित्र्यते वा चित्रम् । नानावर्णे च ( चित्रम् ) । चित्रकं तु तिलकम् । चित्रा सुभद्रानक्षत्रयोः ।
कलं दुर्बलं त्रायते कलत्रं कलयति वा ॥ १७८ ॥</c>


<v>अल्पे च परिमाणे सा मात्रं कार्त्स्न्येवधारणे ।
आलेख्याश्चर्ययोश्चित्रं कलत्रं श्रोणिभार्ययोः ॥ १७९ ॥</v>
<c>पाति पीयतेनेन च पात्रम् । नदीकूलान्तरे यज्ञभाण्डे
नाट्यानुकर्तरि ( पात्रम् ) । पतन्ति यान्त्यनेन पत्त्रम् , पर्णेपि । निदेश आज्ञा, शासनं शास्यतेनेन
शास्त्रम् । शस्यतेनेन शस्त्रम् ॥ १७९ ॥</c>


<v>योग्यभाजनयोः पात्रं पत्त्रं वाहनपक्षयोः ।
निदेशग्रन्थयोः शास्त्रं शस्त्रमायुधलोहयोः ॥ १८० ॥</v>
<c></c>


<v>स्याज्जटांशुकयोर्नेत्रं क्षेत्रं पत्नीशरीरयोः ।
मुखाग्रे क्रोडहलयोः पोत्रं गोत्रं तु नाम्नि च ॥ १८१ ॥</v>
<c>जटा वृक्षमूलं, अंशुक्रं पटोत्र, नयति नीयतेनेन नेत्रम् । मन्था-
नरज्जौ बस्तिनाड्यामक्षिण च ( नेत्रम् ) । क्षिणोति क्षीयते वा क्षेत्रम् । केदारे सिद्धस्थाने गणितव्यवहारे
च ( क्षेत्रम् ) । क्रोडः सूकरः, तस्य मुखाग्रं घोणा, पुनन्त्यनेन पोत्रं, हलसूकरयोःपुवः ( सू० ) ष्ट्रन् ।
गूयते शब्दयतेनेन गां त्रायते च गोत्रं, चशब्दात्कुले शैले च । गोत्रा तु भूः, गोसमूहश्च ॥ १८१ ॥</c>


<v>सत्त्रमाच्छादने यज्ञे सदादाने वनेपि च ।
अजिरं विषये कायेप्यम्बरं व्योम्नि वाससि ॥ १८२ ॥</v>
<c>सीदन्त्यत्र सत्त्रं, दम्भे साधने चशब्दात् । अजन्त्यत्राजिरं, विषये रूपादौ । अपिशब्दात्प्राङ्गणे ( अजि-
रम् ) । अम्बतेम्ब्यते वाम्बरम् । सुगन्धद्रव्यभेदेपि ( अम्बरम् ) ॥ १८२ ॥</c>


<v>चक्रं राष्ट्रेप्यक्षरं तु मोक्षेपि क्षीरमप्सु च ।
स्वर्णेपि भूरिचन्द्रौ द्वौ द्वांरमात्रेपि गोपुरम् ॥ १८३ ॥</v>
<c>करोतेश्चकतेश्च रूपं ( चक्रम् ) ।
अपिशब्दादायुधे रथाङ्‌गे सैन्ये राष्ट्रे तैलिककुलालाद्युपकरणे च ( चक्रम् ) । चक्रस्तु चक्रवाके । दुरुद्योगघु-
णावर्तयोश्चक्रिका । न क्षरत्यक्षरम् । अपिशब्दाद् ब्रह्मपरब्रह्मणोः ( अक्षरं ) । घस्यते क्षीरम् , चशब्दाद्
दुग्धे । अपिशब्दात्प्रभूतेन्द्वोः ( भूरिचन्द्रौ ), भवति भूरि । अपिशब्दात्पुरद्वारे, गोप्यते गोपुरम् ॥ १८३ ॥</c>


;p{0215}
<v>गुहादम्भौ गह्वरे द्वे रहोन्तिकमुपह्वरे ।
पुरोधिकमुपर्यग्राण्यगारे नगरे पुरम् ॥ १८४ ॥</v>
<c>गुह्यते गुहा, भिदादिः ( षिद्भिदादीति ) । गाहनं गाह्यते वा गह्वरं, निकुञ्जेपि । रहो निर्जनं, उपह्व-
रन्तेत्रोपह्वरम् । पुरो यथा– अग्रेसरः । अधिकं यथा– साग्रं शतम् । उपरि यथा– वृक्षाग्रम् , अगत्य-
ग्रम् । भिक्षाभेदेपि ( अग्रं ), यत्स्मृतिः–ग्रासप्रमाणं भिक्षा स्यादग्रं ग्रासचतुष्टयम् । अग्रं चतुर्गुणं प्राहु-
र्हन्तकारं द्विजोत्तमाः । मुख्ये तूपचारात् , यथा– अग्रहारः । चशब्दः पुरापेक्षः, सर्वतोभद्रादियागे
देहेपि पुरम् , पिपर्ति पूर्यते च, मन्दतेत्र मन्दिरम् ॥ १८४ ॥</c>


<v>मन्दिरं चाथ राष्ट्रोस्त्री विषये स्यादुपद्रवे ।
दरोस्त्रियां भये श्वभ्रे वज्रोस्त्री हीरके पवौ ॥ १८५ ॥</v>
<c>राजते राष्ट्रं, विषयो जनपदः । उपद्रवे
यथा– परराष्ट्रभयम् । दृ भये, दृ विदारणे, श्वभ्रे दर्यपि । दरेति– ईषदर्थेव्ययं देश्यं पदं वा, यथा– दरद-
लितहरिद्रापिञ्जराण्यङ्गकानि ( राजशेखरः ) । वजत्येव न प्रतिहन्यते वज्रं, हीरको मणिव्यधकं रत्नम् ।
वज्रोशनिश्च ॥ १८५ ॥</c>


<v>तन्त्रं प्रधाने सिद्धान्ते सूत्रवाये परिच्छदे ।
औशीरं चामरे दण्डेप्यौशीरं शयनासने ॥ १८६ ॥</v>
<c>तन्यते तन्त्र्यते वा तन्त्रम् । प्रधाने यथा– द्वित्वमतन्त्रम् । सिद्धान्ते यथा–
चतुःपीठमिदं तन्त्रम् । सूत्रवाये यथा– तन्त्रवायः । परिच्छदे यथा– तन्त्रपतिः । अत एव स्वमण्डल–
चिन्ता तन्त्रम् । आयत्तेपि यथा– स्वतन्त्रः । शास्त्रप्रक्रियाशब्दव्युत्पत्तिरौषधादि च, यथा– साधारणं
भवेत्तन्त्रं यथा श्वेतो धावति ( भाष्य० ) । उश्यते काम्यत इत्यवगमात् , दण्डो यष्टिः । शयनासनयोः समु-
दितयोः संज्ञेयम् ( औशीरं ) । अपिशब्दादुशीरस्येदं ( औशीरम् ) ॥ १८६ ॥</c>


<v>पुष्करं करिहस्ताग्रे वाद्यभाण्डमुखे जले ।
व्योम्नि खड्गफले पद्मे तीर्थौषधिविशेषयोः ॥ १८७ ॥</v>
<c>वाद्यभाण्डे मुरजस्य
मुखे, तीर्थविशेषे यथा– पुष्करं दुष्करं गन्तुम् । औषधविशेषे यथा– पुष्करमूलानि ॥ १८७ ॥</c>


<v>अन्तरमवकाशावधिपरिधानान्तर्द्धिभेदतादर्थ्ये ।
छिद्रात्मीयविनाबहिरवसरमध्येन्तरात्मनि च ॥ १८८ ॥</v>
<c>अन्तं
रात्यन्तरम् । अवकाशे यथा– अन्तरं देहि ( बा० रा० ) । अवधौ यथा– मासान्तरे देयम् । परिधाने
यथा– अन्तरे शाटका अन्तःपरिधानीया इत्यर्थः ( काशिका० ) । अन्तर्धौ यथा– पर्वतान्तरिताः
स्त्रियः । भेदो विशेषः, यथा– अन्तरज्ञो भव सदा धनस्य च जनस्य च । तादर्थ्ये यथा– ओदनान्तर-
स्तण्डुलः । छिद्रे यथा– अन्तरं लब्ध्वारेः प्रहरेत् । आत्मीये यथा– अयमभ्य[ त्य ]न्तरो मम ।
विनार्थे यथा– अन्तरेण पुरुषकारं न किञ्चित्सिध्यति । बहिरर्थे यथा– अन्तरे चाण्डालगृहा बाह्या इत्यर्थः ।
अवसरे यथा– अन्तरज्ञः सेवकः । मध्ये यथा– आवयोरन्तरे जाताः पर्वताः सरितो द्रुमाः ( महा-
नाट० ) । अन्तरात्मनि यथा– अन्तरात्मा, तथा च, दृष्ट्वान्तरं ज्योतिरुपारराम । चशब्दादन्यार्थे यथा–
वस्त्वन्तरम् ॥ १८८ ॥</c>


<v>मुस्तेपि पिठरं राजकशेरुण्यपि नागरम् ।
शार्वरं त्वन्धतमसे घातुकेभे नृ( –द्य )लिङ्गकम् ॥ १८९ ॥</v>
<c>अपिशब्दात्स्थाल्यां ( पिठरं ), पिठ अवयवे । राजकशेरुर्जलजकन्दविशेषः
( नागरम् ) । अपिशब्दाच्छुण्ठी, नगरभवं च ( नागरम् ) । शर्वर्यां भवं शृणाति वा शार्वरं, घातुकश्चासा-
विभो हस्ती च ॥ १८९ ॥</c>


;p{0216}
<v>गौरोरुणे सिते पीते व्रणकार्यप्यरुष्करः ।
जठरः कठिनेपि स्यादधस्तादपि चाधरः ॥ १९० ॥</v>
<c>गोर एव गौरः । अपिशब्दाद् भल्लातकः ( अरुष्करः ) । जठति ( जायते )
जठरं, अपिशब्दात्कुक्षौ । अपिशब्दादोष्ठे हीने दुर्धरे च ( अधरः ) ॥ १९० ॥</c>


<v>अनाकुलेपि चैकाग्रो व्यग्रो व्यासक्त आकुले ।
उपर्युदीच्यश्रेष्ठेष्वप्युत्तरः स्यादनुत्तरः ॥ १९१ ॥</v>
<c>अपिशब्दादवहिते,
एकमग्रं चिन्तनीयमस्यैकाग्रः । विविधमग्रमस्य व्यग्रः, विशेषेणागति वा । उपरि यथा– इत उत्तरम् ।
उदीच्ये यथा– उत्तरे कुरवः । श्रेष्ठे यथा– लोकोत्तरम् । अपिशब्दाद्वाक्ये यथा– निरुत्तरीकृतः ।
प्रतिवाक्ये यथा– प्रश्नश्चोद्यधिया पृच्छा तस्य भञ्जनमुत्तरम् । अतिशयेनोद्गतमुत्तरम् । नास्त्युत्तरमत्रा-
नुत्तरम् ॥ १९१ ॥</c>


<v>एषां विपर्यये श्रेष्ठे दूरानात्मोत्तमाः पराः ।
स्वादुप्रियौ च मधुरौ क्रूरौ कठिननिर्दयौ ॥ १९२ ॥</v>
<c>एषामुपर्यादीनां विपर्यये बुध्ने दक्षिणेऽधमे वचनाभावे च ( अनुत्तरः ) । अनात्मा-
त्मनोन्यः ( परः ) । उत्तमोत्रोत्तरतः, पूर्वादन्यः शत्रुश्च ( परः ), पिपर्तीति परः । मधु माधुर्यमस्यास्ति
मधुरः, ऊषसुषीतिरः, ( सू० ) । कृणाति कृन्तति वा क्रूरः ॥ १९२ ॥</c>


<v>उदारो दातृमहतोरितरस्त्वन्यनीचयोः ।
मन्दस्वच्छन्दयोः स्वैरः शुभ्रमुद्दीप्तशुक्लयोः ॥ १९३ ॥</v>
<c>उच्चैरारात्युदारः, अनाकुलेपि ।
इतं राति– एति वा– इतरः । स्वेनेर्ते स्वस्य– ईरो वा स्वैरः. स्वादीरेरिणोः ( वा० ) इति वृध्येका-
देशौ । शोभते शुभ्रम् ॥ १९३ ॥</c>


<v>चूडा किरीटं केशाश्च संयता मौलयस्त्रयः ।
द्रुमप्रभेदमातङ्गकाण्डपुष्पाणि पीलवः ॥ १९४ ॥</v>
<c>आसारो वेगवद्वर्षं सैन्यप्रसरणं तथा । धाराम्बुपाते चोत्कर्षेस्रौ कटाहे
तु कर्परः । बन्धुरं सुन्दरे नम्रे गिरिर्गेन्दुकशैलयोः । चरुः स्थाल्यां हविःपक्तावधीरः कातरे चले ।
अथ लान्ताः । संयता बद्धाः केशा मौलिः, मूल प्रतिष्ठायां, मूङ्‌ बन्धने वा । द्रुमविशेषः पीलुः । मात-
ङ्‌गोत्र हस्ती, पील गतौ ॥ १९४ ॥</c>


<v>कृतान्तानेहसोः कालश्चतुर्थेपि युगे कलिः ।
स्यात्कुरङ्‌गेपि कमलः प्रावारेपि च कम्बलः ॥ १९५ ॥</v>
<c>अनेहा कालः क्षणत्रुट्यादिः, कलयति भूतानि कलयत्यायुर्वा
कालः । महाकाले मृत्यौ कृष्णवर्णे च ( कालः ) । अपिशब्दात्कलहे, निरर्थके रणे तूपचारात् ( कलिः ),
कल क्षेपे । अपिशब्दात्पद्माम्भसोः कमलम् । कमला तु श्रीः । कमलते कुत्सितमलति च ( कमलम् ) ।
अपिशब्दात्सास्नायां नागविशेषे च, काम्यते कुत्सितं बलति च कम्बलः ॥ १९५ ॥</c>


<v>करोपहारयोः पुंसि ब( व )लिः प्राण्यङ्‌गजे स्त्रियाम् ।
स्थौल्यसामर्थ्यसैन्येषु बलं ना काकसीरिणोः ॥ १९६ ॥</v>
<c>करो राजग्राह्यः,
पूजोपकरणमुपहारः, प्राण्यगजस्त्वक्संकोचः ( वलिः ) । आद्य ओष्ठ्यादिरन्त्यो दन्त्योष्ठ्यादिरिति विशेषो
न गणितः । बल प्राणने, वल संवरणे, दैत्येपि बलिः । स्थौल्यादौ रूपात्क्लीबे ( बलं ), काकहलधरयो-
स्तु ना पुंलिङ्गः ( बलः ) ॥ १९६ ॥</c>


<v>वातूलः पुंसि वात्यायामपि वातासहे त्रिषु ।
भेद्यलिङ्गः शठे व्यालः पुंसि श्वापदसर्पंयोः ॥ १९७ ॥</v>
<c>वातात्समूहेच ( वा० ), तं न सहत इति– ऊलः । उन्मत्तेप्याहुः, वातुल-
वातलौ च दृश्येते । विविधमालमनर्थोस्माद्व्यालः । अड उद्यमे, व्याडोपि । स्त्रियां तु व्याली ॥ १९७ ॥</c>


;p{0217}
<v>मलोस्त्री पापविट्‌किट्टान्यस्त्री शूलं रुगायुधम् ।
शङ्‌कावपि द्वयोः कीलः पालिः स्त्र्यश्र्यङ्कपङ्क्तिषु ॥ १९८ ॥</v>
<c>मलयति मलते वा देहं च मलः, विड् गूथं, किट्टं कलङ्कः । स्मृतौ तु– वसा शुक्रमसृङ् मज्जा मूत्रं
विट्‌ कर्णविण्नखाः । श्लेष्माश्रु दूषिका स्वेदो द्वादशैते मला नृणाम् । शूल रुजायां, रुग्वातदोषः, यदाहुः–
शूलं वर्ततेनिलात् । शङ्कौ कीलके ( कीलः ), अपिशब्दाज्ज्वालायां, कील बन्धे । क्षतौ प्रहरणविशेषे
कीला, यद्वात्स्यायनः– कीला उरसि कर्तरी शिरसि विद्धा कपोलयोः । पाल्यतेनया पालिः स्त्रीलि-
ङ्गा, अश्रिर्धारा । अङ्के यथा– कपोलपाली, कपोलोत्सङ्ग इत्यर्थः । अङ्कपालीत्यत्राङ्को वक्षः,
यच्छाश्वतः– मुखाङ्कनाभिमेढ्रक्ष्मातालमानेति । पङ्क्तौ यथा– पालीयं चम्पकानाम् । प्रान्ते यथा–
कर्णपाली, तथा सितपटच्छन्नपालीं कपालीम् । लोकाः कल्पितभोजनेप्याहुः ॥ १९८ ॥</c>


<v>कला शिल्पे कालभेदे चाली सख्यावली अपि ।
अब्ध्यम्बुविकृतौ वेला कालमर्यादयोरपि ॥ १९९ ॥</v>
<c>शिल्पे गीतादौ,
कालविशेषे, यदवोचत्– अष्टादश निमेषास्तु काष्ठा त्रिंशत्तु ताः कला ( पृ. २२ ) । चशब्दादंशे यथा–
चन्द्रकला, निष्कलः । निवृत्त्या[ त्या ]द्याश्चाष्टत्रिंशत्कलाः । तालेषु गुरुः कला । आ– अलति भूषय-
त्याली, आलाति च । अपिशब्दादालिरनर्थः । जलधिजलविकारे वेला, तटेप्युपचारात् , वेलृ चलने ।
कालोवसरः, मर्यादायां यथा– उद्वेलः ॥ १९९ ॥</c>


<v>बहुलाः कृत्तिका गावो बहुलोग्नौ शितो त्रिषु ।
लीला विलासक्रिययोरुपला शर्करापि च ॥ २०० ॥</v>
<c>बहुलाः कृत्तिका नाम नक्षत्रं, बहुत्वं तारकाणां बहु-
त्वात् , शितौ कृष्णवर्णे, वहन्ति वहुलाः, बहु लाति च । वहति हव्यं वहुलाख्योग्निः । बहुलं प्रभूतं
प्राथिकं च । बहलशब्दोप्यस्ति घनतार्थो बहुत्वार्थश्च । लीङ् श्लेषणे, विलासश्चेष्टालंकारोपलक्षणम्
इष्टजनस्यानुकृतिर्लीलेति भरतोक्तो भेदो नात्र विवक्षितः । क्रिया कायिकः परिस्पन्दः ( लीला ) ।
उपलाति– उप्यते वा– उपला शर्करा– अश्मरूपा मृत् , अश्मखण्डिका वा । अपिशब्दादिक्षुविकारः,
यथा– सिकतोपला । उपलस्त्वश्मा ॥ २०० ॥</c>


<v>शोणितेम्भसि कीलालं मूलमाद्ये शिफाभयोः ।
जालं समूह आनायो गवाक्षक्षारकावपि ॥ २०१ ॥</v>
<c>कील्यते बध्यते कीलालम् । मूल प्रतिष्ठायां, मूङ्
बन्धने, आद्ये यथा– मूलप्रकृतिरविकृतिः ( सांख्यकारिका ), मूलं धनम् । शिफा वृक्षजटा, भं नक्ष-
त्रविशेषः ( मूलम् ) । अन्तिकेपि यथा– वृक्षमूलम् । जल घान्ये, आनायो रज्जुवितानः ( जालम् ) ।
गवाक्षे यथा– जालान्तरगते भानौ ( मनुः ) । क्षारको मुकुलवृन्दम् । अपिशब्दाद् दम्भे, इन्द्रजाले च
( जालम् ) ॥ २०१ ॥</c>


<v>शीलं स्वभावे सद्वृत्ते सस्ये हेतुकृते फलम् ।
छदिर्नेत्ररुजोः क्लीबे समूहे पटलं न ना ॥ २०२ ॥</v>
<c>शील समाधौ, स्वभावे यथा– हरणशीलः । शोभने वृत्ते ( यथा )– शीलधनः
साधुः । सस्ये ( फलं ) यथा– ओषध्यः फलपाकान्ताः ( धन्वतरिः ) । हेतुना कृते यथा– अधिश्रय-
णादेः पाकः फलम् । आयुधाग्रे लाभे फलके, आम्रादौ धान्यादिकणे च ( फलम् ), मुक्तादौ तूपचारात् ।
छदिर्गृहाच्छादनं, नेत्ररुजि यथा– तिमिरं काचतां याति पटलं तदुपेक्षया ( चरक० ) । समूहे यथा–
पयोदपटली, पटं विस्तारं लाति पटलम् ॥ २०२ ॥</c>


;p{0218}
<v>अधःस्वरूपयोरस्त्री तलं स्यादामिषे पलम् ।
और्वानलेपि पातालं चेलं वस्त्रेधमे त्रिषु ॥ २०३ ॥</v>
<c>अधो यथा– पादतलम् । स्वरूपे यथा– तनुतलो-
दरी । पृष्ठेपि यथा– भूतलम् । चपेटेपि यथा– तलप्रहारः । वितस्तौ तलः, यथा– षड्युग्मकस्तल-
स्तालो वितस्तिः शङ्कुराननम् । तलं च प्रकोष्ठे ज्याघातरक्षार्थं चर्म । चशब्दात्कर्षचतुष्टये ( पलं ),
आमिषे मांसे, पल रक्षणे । अपिशब्दाद्रसातले ( पातालं ), पतति[ पिबति ] पातमालाति च । चिल
वसने, अधमे चेलट् पचादिः ( चेलखेटकटुकेति ), यथा– ब्राह्मणिचेली ॥ २०३ ॥</c>


<v>कुकूलं शङ्कुभिः कीर्णे श्वभ्रे ना तु तुषानले ।
निर्णीते केवलमिति त्रिलिङ्गं त्वेककृत्स्नयोः ॥ २०४ ॥</v>
<c>कोः कूलं कुत्सितं
वा कूलं कुकूलम् । इतिशब्देन मान्तमव्ययमिति ध्वनितं, यथा– साधुश्चैत्रः केवलं मूर्खः, केवृ सेचने ।
एकोत्रासहायः ( केवलः ) । कृत्स्ने यथा– न केवलं भुवो भर्ता ॥ २०४ ॥</c>


<v>पर्याप्तिक्षेमपुण्येषु कुशलं शिक्षिते त्रिषु ।
प्रवालमङ्कुरेप्यस्त्री त्रिषु स्थूलं जडेपि च ॥ २०५ ॥</v>
<c>पर्याप्तिः सामर्थ्यं यथा–
कुशलं कटकरणे । क्षेमे यथा– कुशलं ते भूयात् । पुण्ये यथा– कुशलकृद्याजकः, कुशान्– लातीति । ( कुशलः )
शिक्षितत्वेन नैपुण्यं लक्ष्यते । प्रवते प्रवालं, वातेर्वलतेर्वा रूपम् । अङ्कुरोत्र किसलयः ( प्रवालम् ) ।
अपिशब्दाद् विद्रुमे वीणादण्डे च ( प्रवालः ) । स्थूल परिबृंहणे, जडः स्थूलोतीक्ष्णप्रज्ञत्वात् । अपि-
शब्दात्पीवरे ( स्थूलः ) ॥ २०५ ॥</c>


<v>करालो दन्तुरे तुङ्गे चारौ दक्षे च पेशलः ।
मूर्खेर्भकेपि बालः स्याल्लोलश्चलसतृष्णयोः ॥ २०६ ॥</v>
<c>करोति कृणोति च करालः । चशब्दान्मृदौ ( पेशलः ), पीङ् पाने
पिश अवयवे वा । अपिशब्दात्केशे ह्रीवेरे वालधौ च ( वालः ), वाडृ आप्लावे वल संवरणे च । लुड
विलोडने, सतृष्णो लौल्यात् ॥ २०६ ॥</c>


<v>दवदावौ वनारण्यवह्नी जन्महरौ भवौ ।
मन्त्री सहायः सचिवौ पतिशाखिनरा धवाः ॥ २०७ ॥</v>
<c>कुलं गृहेपि तालाङ्के कुवेरे चैककुण्डलः । स्त्रीभावावज्ञयोर्हेला
हेलिः सूर्ये रणे हिलिः । हालः स्यान्नृपतौ मद्ये शकलच्छदयोर्दलम् । तूलिश्चित्रोपकरणशलाकातूलश-
य्ययोः । तुमुलं व्याकुले शब्दे शष्कुली कर्णपाल्यपि । अथ वान्ताः । दूयन्तेनेनेति, दुञोविभाषा ( सू० )
इति घञ् , यत्कात्यः– दवो वनगतो वह्निर्दावश्च वनमुच्यते । हरो रुद्रः ( भवः ), भावेपादाने च– अप् ।
प्राप्तिसंसारसत्ताकल्याणेष्वपि ( भवः ) । मन्त्री बुद्धिसचिवः, सह– अयते सहायः कर्मसचिवः, सचति
समवैति सचिवः । पतिर्भर्ता, शाखी वृक्षविशेषः, धवति धूयते वा धवः ॥ २०७ ॥</c>


;p{0219}
<v>अवयः शैलमेषार्का आज्ञाह्वानाध्वरा हवाः ।
भावः सत्तास्वभावाभिप्रायचेष्टात्मजन्मसु ॥ २०८ ॥</v>
<c>हवः, भावेनुपसर्गस्येति ( सू० ) ह्वः संप्रसारणं, अप् च । हूयतेस्मिन्हवोध्वरः । षट्सु ( अर्थेषु ) कर्तरि
भावे चार्थानुगुण्यात् ( घञ् ) । सत्तायां यथा– कालभावयोः सप्तमी– गौषु दुह्यमानासु गतः । स्वभावे
यथा– भावानुरक्तवनितासुरतैः शपेयम् ( घटखर्परः ) । अभिप्राये यथा– भावानुवर्ती भृत्यः । तात्पर्येत
एव ( यथा )– अयमत्र भावार्थः । चेष्टा क्रिया यथा– धात्वर्थः केवलः शुद्धो भाव इत्यभिधीयते ।
लीलापि चेष्टैव ( यथा )– भावालसा विलासिन्यः । आत्मनि यथा– स्वं भावं भावयेद्योगी । जन्मनि
यथा– नासतो विद्यते भावः ( भगवद्गीता ) । वस्तुनि च यथा– भावाश्चित्तजया भवन्ति भवता भाव्यन्त
एते यथा । रतिवेगे च यथा– प्रमाणकालभावेभ्यो रतावस्थापनम् । प्रवृत्तिनिमित्ते च, भवतोस्मादभि-
धानप्रत्ययाविति भावः । विभूतियोनित्वप्रसिद्धे स्थाय्यादौ च, यदाहुः– विभावः स्थायिसंज्ञश्च सानुभावोथ
सात्त्विकः । व्यभिचारी च पञ्चैते भावभेदा व्यवस्थिताः । पूज्ये च यथा– मान्यो भावेति वक्तव्यः
किञ्चिदूनस्तु मारिषः ( भरतः ) ॥ २०८ ॥</c>


<v>स्यादुत्पादे फले पुष्पे प्रसवो गर्भमोचने ।
अविश्वासेपह्नवेपि निकृतावपि निह्नवः ॥ २०९ ॥</v>
<c>प्रसवनं प्रसूयते च प्रसवः । अपत्ये च ( प्रसवः ) ॥ २०९ ॥</c>


<v>उत्सेकामर्षयोरिच्छाप्रसवे मह उत्सवः ।
अनुभावः प्रभावे च सतां च मतिनिश्चये ॥ २१० ॥</v>
<c>उत्सेक उद्रेकः, इच्छायाः प्रसव उत्पत्तिः ( उत्सवः) । मह इति सप्तमी, षु प्रसवैश्वर्ययोः, षू प्रेरणे च ।
प्रभावे यथा– महानुभावः । चशब्दाद् भावसूचके, यदाहुः– अनुभावस्त्वभिनयः पश्चादर्थप्रकाशनात्
॥ २१० ॥</c>


<v>स्याज्जन्महेतुः प्रभवः स्थानं चाद्योपलब्धये ।
शूद्रायां विप्रतनये शस्त्रे पारशवो मतः ॥ २११ ॥</v>
<c>जन्महेतुः पित्रादिः, प्रभवत्यस्मात्प्रभवः । प्रथममुपलब्ध्यर्थो देशश्च प्रभवः, यथा– हिमवान्
गङ्गायाः ॥ २११ ॥</c>


<v>ध्रुवो भभेदे क्लीबे तु निश्चिते शाश्वते त्रिषु ।
स्वो ज्ञातावात्मनि स्वं त्रिष्वात्मीये स्वोस्त्रियां धने ॥ २१२ ॥</v>
<c>भविशेषे यथा– औत्तानपादिः ( ध्रुवः ) । निश्चिते क्लीबं ( यथा )– ध्रुवं मूर्खो-
यम् । शाश्वते यथा– जातस्य च ध्रुवो मृत्युर्ध्रुवं जन्म मृतस्य च ( भगवद्गीता ) । कीले निश्चले च
( ध्रुवः ) । क्वचित्तु ध्रुवा गाने च, यदाह– धुवा हि नाट्यस्य प्रथमे प्राणाः । आत्मात्मीयज्ञातिधनवच-
नो हि स्वशब्दः, स्यति सीयते वा स्वः । ज्ञातौ यथा– उल्मुकानीव भान्ति स्वाः । आत्मनि यथा–
हृदि स्वमवलोकयन् । आत्मीये यथा– स्वदारनिरतः । धने यथा– प्रभूताः स्वा न दीयन्ते ॥ २१२ ॥</c>


<v>स्त्रीकटीवस्त्रबन्धेपि नीवी( विः ) परिपणेपि च ।
शिवा गौरीफेरवयोर्द्वन्द्वं कलहयुग्मयोः ॥ २१३ ॥</v>
<c>स्त्रियाः कटीवस्त्रस्य बन्धनं, यत्कात्यः– नीविराग्रन्थनं नार्या जघनस्थस्य वाससः । परिपणो राजपुत्रा-
दिबन्धकः ( नीविः ) । अपिशब्दादायव्ययविशुद्धं धनं कारा च ( नीविः ) । शिनोति शिवा, फेरवा
शृगाली । हरीतकी, आमलकी च ( शिवा ) । शिवस्तु रुद्रः, शिवं भद्रम् । द्वौ द्वौ द्वन्द्वं, द्वन्द्वंरहस्यमर्या-
दावचनव्युत्क्रमणयज्ञपात्रप्रयोगाभिव्यक्तिषु ( सू० ) इति साधुः । मिथुने च ( द्वन्द्वम् ) ॥ २१३ ॥</c>


<v>द्रव्यासुव्यवसायेपि सत्त्वमस्त्री तु जन्तुषु ।
क्लीबं नपुंसकं षण्ढे वाच्यलिङ्गमविक्रमे ॥ २१४ ॥</v>
<c>द्रव्यं पारिभाषिकं विशेष्याख्यं, यदाहुः– वस्तूपलक्षणं यत्र सर्वनाम प्रयुज्यते । द्रव्यमित्युच्यते सोर्थो
भेद्यत्वेन व्यवस्थितः । यथा– सत्त्वे निविशतेपैति ( का० ) । असुषु यथा– उत्क्रान्तसत्त्वो मृगः । व्यवसायो-
तिशयवद्वीर्यं यथा– सत्त्ववाञ्शीलसंपन्नः । जन्तौ यथा– सत्त्वहितः । अपिशब्दाद् गुणे बले स्वभावे
पिशाचे, आत्मलाभे सत्तायां सारे च ( सत्त्वम् ), यत्कौटिल्यः– सत्त्ववन्तो मृद्भागाः । क्लीबृ
अधार्ष्ट्ये, षण्ढे– उभयव्यञ्जने नपुंसकलिङ्गम् ॥ २१४ ॥</c>


;p{0220}
<v>द्वौ विशौ वैश्यमनुजौ द्वौ चराभिमरौ स्पशौ ।
द्वौ राशी पुञ्जमेषाद्यौ द्वौ वंशौ कुलभस्करौ ॥ २१५ ॥</v>
<c>क्वापि च– अत्यध्वगातिप्रणतौ प्राध्वौ प्राध्वं
च बन्धने । अथ शान्ताः । ( वैश्ये ) यथा– विप्रक्षत्रियविट्शूद्राः ( पृ० ११३ ) । मनुजे यथा– विशां-
पतिर्विष्टरभाजमारात् ( रघु० ) । विड् गूथे, षान्त इत्येके । अभिम्रियतेभिमरः प्राणनिरपेक्षस्तीक्ष्णाख्यः,
यो द्रव्यहेतोर्व्याडं हस्तिनं वा योधयति । रणेभिमर इत्येके, स्पश बाधनस्पर्शनयोः । बन्धे तु घञ् ,
यथा– सेयमुभयतःस्पाशा रज्जुः । राति राशयति वा राशिः । पुञ्जे यथा– धान्यराशिः । भेषवृषाद्या
द्वादश राशयः । वनुते वंशः, मस्करो वेणुः । ( वंशः ) समूहस्तूपचारात् ॥ २१५ ॥</c>


<v>रहःप्रकाशौ वीकाशौ निर्वेशो भृतिभोगयोः ।
कृतान्ते पुंसि कीनाशः क्षुद्रकर्षकयोस्त्रिषु ॥ २१६ ॥</v>
<c>विकाशनं वीकाशः,
उपसर्गस्यघञीति ( सू० ) दीर्घः, विर्विगतार्थे विशेषार्थे च । निर्विश्यते भुज्यते निवेशः । भृतो
यथा– प्रतिग्रहजप[ य ]विक्रय[ म ]निर्वेशाधिगतैरर्थैः । भोगे यथा– स्त्र्यन्नपानं निर्वेशः । कुत्सितं
नाशयतीति कीनाशः । कीशकीकटकीचकाद्यर्थः की निपात इति श्रीभोजः । मर्कटेपि ( कीनाशः )
॥ २१६ ॥</c>


<v>पदे लक्ष्ये निमित्तेपदेशः स्यात्कुशमप्सु च ।
दशावस्थानेकविधाप्याशा तृष्णापि चायता ॥ २१७ ॥</v>
<c>अपदिश्यतेपदेशः, पदं स्थानं यथा– त्यक्तापदेशो यतिः । लक्ष्ये यथा– सापदेशः । निमित्ते
यथा– केनाप्यपदेशेनागतः । प्रसिद्धौ च यथा– लब्धव्यपदेशः । कौ शेते कुश्यति च कुशम् । चशब्दा-
द्दर्भे ( कुशः ) । फाले तु कुशी, जानपदकुण्डेति ( सू० ) अयोविकारे ङीष्‌ । दशति दश्यते च दशा ।
अपिशब्दाद्वर्तिः, पटान्ते तु दशाः पुंबहुत्वे । आशासनमाशा महान्गर्धः । अपिशब्दाद्दिक् ( आशा )
॥ २१७ ॥</c>


<v>वशा स्त्री करिणी च स्याद्‌ दृग्ज्ञाने ज्ञातरि त्रिषु ।
स्यात्कर्कशः साहसिकः कठोरामसृणावपि ॥ २१८ ॥</v>
<c>चशब्दाद्वन्ध्यगवी सुता वश्या च ( वशाः ) । वश स्वायत्तः, इच्छा यन्त्रणा प्रभुत्वं च ।
भावे कर्तरि करणे च क्विप् ( दृश्‌ ), दर्शनेक्ष्णि च । कृणोति कर्कशः, अमसृणः परुषः ॥ २१८ ॥</c>


<v>प्रकाशोतिप्रसिद्धेपि शिशावज्ञे च बालिशः ।
सुरमत्स्यावनिमिषौ पुरुषावात्ममानवौ ॥ २१९ ॥</v>
<c>प्रकाशते प्रकाशनं च प्रकाशः । अपिशब्दात्प्रकटे– उद्द्योते च ( प्रकाशः ) । वालते वालिशः, वाडृ आ-
प्लावे । दुर्गस्तु– कोशोस्त्री कुड्मले खड्गपिधानेर्थौघदिव्ययोः । नाशः क्षये तिरोधाने जीवितेशः प्रिये
यमे । नृशंसखड्गौ निस्त्रिंशावंशुः सूर्येशवः कराः । आश्वाख्या शालिशीघ्रार्थे पाशो बन्धनशस्त्रयोः ।
लक्ष्यं च– अग्रतो बाहुपाशेन केशपाशेन पृष्ठतः । पार्श्वयोः कर्णपाशेन सर्वतो बन्धनं प्रिया [ ये ] ।
अथ षान्ताः । न निमिषत्यनिमिषः । पुरि पुरि शयनात्पूरणात्पालनाच्च पुरुषः ॥ २१९ ॥</c>


<v>काकमत्स्यात्खगौ ध्वाङ्‌क्षौ कक्षौ च तृणवीरुधौ ।
अभीषुः प्रग्रहे रश्मौ प्रैषः प्रेषणमर्दने ॥ २२० ॥</v>
<c>मत्स्यानत्ति
मत्स्याद्बकः, ध्वाक्षि काङ्क्षायाम् । कषति कक्षः, वीरुल्लता । चशब्दात्पापे पार्श्वे भित्तौ च ( कक्षः )
पापे यथा– कक्षाय क्रमते कक्षायते, सत्रकक्षकष्टकृच्छ्रगहनेभ्यः( कण्वचिकीर्षायामिति ) ( वा० ) पापे
क्रमणे क्यङ्‌ । पार्श्वेङ्‌गविशेषे यथा– त्व[ म ]द्दन्ताङ्कितपालिकक्षरुधिरक्लिन्नाग्रपुङ्खं शरम् । भित्तौ
यथा– सप्तकक्षान्तरा राजधानी । ईष उञ्छे, प्रग्रहो वल्गादिः, रश्मिर्मरीचिः । ( प्रैषः ) प्रादूहोढोढ्ये-
षैष्योष्विति ( वा० ) वृद्धिः ॥ २२० ॥</c>


;p{0221}
<v>पक्षः सहायेप्युष्णीषः( षं ) शिरोवेष्टकिरीटयोः ।
शुक्रले मूषिके श्रेष्ठे सुकृते वृषभे वृषः ॥ २२१ ॥</v>
<c>पक्ष परिग्रहे । अपिशब्दात्– केशे पक्षः समूहार्थः पक्षः साध्य-
विरोधयोः । बले काले पतत्त्रे व रुचौ पार्श्वे विकल्पिते । उष्यते उष्णीषः । शुक्रले यथा– वृष्याः
प्रयोगाः । मूषिके यथा– वृषदंशः । श्रेष्ठे यथा– पुरुषवृषः । सुकृते यथा– वृषो हि भगवान्धर्मः
( नारदः ), वर्षति वर्षयते च वृषः ॥ २२१ ॥</c>


<v>कोषोस्त्री कुड्मले खड्गपिधानेर्यौघदिव्ययोः ।
द्यूतेक्षे शारिफलकेप्याकर्षोथाक्षमिन्द्रिये ॥ २२२ ॥</v>
<c>कुष्यति कुष्णाति च कोषः, कुड्मले कलिकामध्ये,
अर्थौवो भाण्डागारं, दिव्यं शपथः । योन्यां पात्रविशेषेपि यथा– मूत्रकोषः, नेत्रकोषः । लोके तालव्यः
शान्तोयम् । अपिशब्दादाकर्षणे, आकर्षणमाकृष्यते– आकर्षत्यस्मिन्वाकर्षः । अक्ष्णोत्यक्षं चक्षुरादि
॥ २२२ ॥</c>


<v>ना द्यूताङ्‌गे कर्षचक्रे व्यवहारे कलिद्रुमे ।
कर्षूर्वार्त्ता करीषाग्निः कर्षूः कुल्याभिधायिनी ॥ २२३ ॥</v>
<c>द्यूताङ्गे यथा– स्त्रियोक्षा मृगया पानम् । कर्षे यथा– अक्षः षोडश माषकाः । चक्रं रथ-
काष्ठोपलक्षणम् ( अक्षः ) । व्यवहार आयव्ययादिन्यायः, यथा– अक्षपटलम् । कलिद्रुमो बिभीतकः
( अक्षः ) । श्रोतोमूलेपि ( अक्षः ) । कर्षणं कर्षति कृष्यते वा कर्षूः, वार्त्ता कृषिः, करीषं शुष्कगोम-
यम् । कुल्या यथा– चतस्रः कर्षूः पितृभ्यः कुर्यात् ॥ २२३ ॥</c>


<v>पुंभावे तत्क्रियायां च पौरुषं विषमप्सु च ।
उपादानेप्यामिषं स्यादपराधेपि किल्बिषम् ॥ २२४ ॥</v>
<c>पुरुषस्य भावः कर्म चेति, भावे ( प्राण-
भृज्जाति )वयोवचनेति ( सू० ) अञ् । विष्लृ व्याप्तौ । चशब्दाद्गरले ( विषम् ) । उपादानमुत्कोचः
( आमिषम् ) । अपिशब्दान्मांसादौ, आमिष्यत आमिषम् । अपिशब्दात्पापे किल्बिषं, किल क्षेपे ॥ २२४ ॥</c>


<v>स्याद् वृष्टौ लोकधात्वंशे वत्सरे वर्षमस्त्रियाम् ।
प्रेक्षा नृत्तेक्षणं प्रज्ञा भिक्षा सेवार्थना भृतिः ॥ २२५ ॥</v>
<c>लोकं धत्ते लोकधातुर्जम्बुद्वीपस्तस्यांशो भूखण्डो नवधैलावृत्तादिः, वर्षणं वर्षं, अज्विधौभयादीनामुपसं-
ख्यानम् ( वा० ) । अन्यत्र वर्षयत्याप्याययतीति वर्षः, दुर्गस्तु– वर्षाख्या लोकधातुश्च षण्ढवत्सरवृष्टयः ।
षण्ढो वर्षवरः । नृत्तादिप्रेक्षणकं, प्रेक्ष्यत इति प्रेक्षा । प्रेक्ष्यतेनयेति प्रेक्षा धीः, प्रेक्षणे च । अतो नृत्ते-
क्षणप्रज्ञाश्चेति युक्तः पाठः ॥ २२५ ॥</c>


<v>त्विट्‌ शोभापि त्रिषु परे न्यक्षं कार्त्स्न्यनिकृष्टयोः ।
प्रत्यक्षेधिकृतेध्यक्षो रूक्षस्त्वप्रेम्ण्यचिक्कणे ॥ २२६ ॥</v>
<c>अधिगतोक्षैरध्यक्षो घटादिः । अक्षेष्वायस्थानेष्वधिकृतोध्यक्षः,
अधिकान्यक्षीण्यस्य, अध्यक्ष्णोति वाध्यक्षो नियुक्तः । रूक्ष पारुष्ये, अचिक्कणे निःस्नेहे ॥ २२६ ॥</c>


<v>रविश्वेतच्छदौ हंसौ सूर्यवह्नी विभावसू ।
वत्सौ तर्णकवर्षो द्वौ सारङ्‌गाश्च दिवौकसः ॥ २२७ ॥</v>
<c>तथा–
व्याजसंख्याशरव्येषु लक्षं घोषौ रवव्रजौ । कपिशीर्षं भित्तिशृङ्‌गेनुतर्षश्चषकः सुरा । दोषो वातादिके दोषा
रात्रौ दक्षोपि कुक्कुटे । शुण्डाग्रभागे गण्डूषो द्वयोश्च मूखपूरणे । इतः सान्ताः । हन्ति गच्छतीति हंसः,
आद्यदेहहानादुत्तरदेहसंपरिग्रहाच्च हंस आत्मा प्राणो यतिविशेषश्च । विभा त्विड् वसु यस्य विभावसुः ।
वसति वसन्त्यस्मिन्वत्सः । वत्सं तु वक्षः । सरन्ति सारङ्गाः, सहारङ्‌गेण गत्या वर्णेन च वर्तन्ते वा ।
चशब्दान्मृगाश्चातका [ हस्तिनो ] भ्रमराश्च ॥ २२७ ॥</c>


;p{0222}
<v>शृङ्गारादौ विषे वीर्ये गुणे रागे द्रवे रसः ।
पुंस्युत्तंसावतंसौ द्वौ कर्णपूरेपि शेखरे ॥ २२८ ॥</v>
<c>आदिशब्दात्करुणादौ ( रसः ) । विषे यथा–
तीक्ष्णरसान् भिक्षुकांश्च रिपौ युञ्जीत । वीर्ये यथा– रसस्यातिरसः सर्पिः । गुणे यथा– रसाः स्वाद्वम्ब्लल-
वणतिक्तोषणकषायकाः । रागे यथा– रसिकः पुरुषादिः । द्रवे यथा– हरीतकीरसः । आद्यदेहधातौ च
यथा– रसासृङ्‌मांसमेदोस्थिमज्जाशुक्राणि धातवः । पारदे च यथा– रसवादी । रसा तु भूः । तंसिः
सौत्रो भूषणार्थः, वतंसोपि ॥ २२८ ॥</c>


<v>देवभेदेनले रश्मौ वसू रत्ने धने वसु ।
विष्णौ च वेधाः स्त्री त्वाशीर्हिताशंसाहिदंष्ट्रयोः ॥ २२९ ॥</v>
<c>देवभेदे यथा– अष्टौ वसवः । अनलोग्निः, रश्मिस्तेजः, वसति
सर्वत्रोष्यते वा । तेजश्च वसु , आहुश्च– वसु रत्नं वसु धनं वसु तेजो निगद्यते । चशब्दाद्विद्वद्धात्रोः,
विधति विधत्ते वा वेधाः । वेधश्च हिंसामाहुः । आशासनमाशीः, आशं( श )सति हिनस्ति च, यदाहुः–
आशीस्तालुगता दंष्ट्रा तया विद्धो न जीवति । आशीविषः, पृषोदरादित्वात् ( सू० ) सलोपः ॥ २२९ ॥</c>


<v>लालसे प्रार्थनौत्सुक्ये हिंसा चौर्यादिकर्म च ।
प्रसूरश्वापि भूद्यावौ रोदस्यौ रोदसी च ते ॥ २३० ॥</v>
<c>लल ईप्सायामित्यस्माल्लसेर्यङन्ताद्वा लालसा । चशब्दाद्वधः ( हिंसा ) । वडवाख्या प्रसूः । अपिशब्दा-
न्माता ( प्रसूः ) । गोतोणिदित्यत्रौतोणिदिति पाठाद् द्योशब्दस्य सर्वनामस्थाने वृद्धिः । आद्य ईदन्तो
भुवि दिवि च वर्तते, अन्योऽसन्तः क्लीबे द्वयमाह, यथा– रोदोरन्ध्रमजिह्रदत् [ न्‌ ] । रुणद्धि सर्वं
रोदः । रोदसीत्यव्ययमप्यस्ति, यथा– द्यावापृथिव्यौ रोदस्यौ रोदसी रोदसीति च ॥ २३० ॥</c>


<v>ज्वालाभासौ नपुंस्यर्चिर्ज्योतिर्भद्योतदृष्टिषु ।
पापापराधयोरागः खगबाल्यादिनोर्वयः ॥ २३१ ॥</v>
<c>इंदमियं
वा, अर्च्यतेर्चिः । ज्योतते ज्योतिः, भं तारका, द्योतः प्रकाशः, दृष्टिः कनीनिकामध्यम् , यन्मनुः– तारा
नेत्रत्रि[ वि ]भागः स्याज्ज्योतिस्तत्पञ्चमांशकम् । आगच्छत्यागः । वयते याति [ वाति वा ] वयः,
असुन् , नुमा क्लीबे ॥ २३१ ॥</c>


<v>तेजःपुरीषयोर्वर्चो महश्चोत्सवतेजसोः ।
रजो गुणे च स्त्रीपुष्पे राहो ध्वान्ते गुणे तमः ॥ २३२ ॥</v>
<c>रूपेपि ( वर्चः ) । उत्सवे ( महः ), अकारान्तोपि, मह पूजायाम् ।
गुणे सत्त्वात्परे यथा– उपष्टम्भकं बलं च रजः । चशब्दाध्दूलौ ( रजः ) । स्त्रीपुष्पे यथा– रजस्वला ।
गुणे यथा– गुरुवरणकमेव तमः, ताम्यन्त्यनेन तमः ॥ २३२ ॥</c>


<v>छन्दः पद्येभिलाषे च तपः कृच्छ्रादिकर्म च ।
सहो बलं सहा मार्गो नभः खं श्रावणो नभाः ॥ २३३ ॥</v>
<c>छन्दति छन्दः, पद्ये गायत्र्यादौ ।
अभिलाषे– अकारान्तोपि यथा– छन्दानुवर्ती । चकाराद्वेदे यथा– युक्तश्छन्दांस्यधीयति । आदिशब्दा-
च्चान्द्रायणादि ( तपः ) । चशब्दात्तपा माघः, अदन्तोपि ग्रीष्मार्थः, यथा– तपेन वर्षा शरदा हिमागमः
( शिशु० ) । सहते सहः । मार्गो मार्गशीर्षः, द्विः पाठो लिङ्गभेदार्थः । एवं नभसोः– ओकसोः, पयसो-
स्त्वेकं लिङ्‌गं क्षीराम्भसोः क्लीबत्वात् । न बभस्ति नभाः, एकं शून्यत्वादन्यो मेघच्छन्नत्वात् , नभ हिंसायां
वा ॥ २३३ ॥</c>


;p{0223}
<v>ओकः सद्माश्रयश्चौकाः पयः क्षीरं पयोम्बु च ।
ओजो दीप्तौ बले स्रोत इन्द्रिये निम्नगारये ॥ २३४ ॥</v>
<c>उच समवाये, ओकउचःके ( सू० ) इति– अदन्तोपि । पीङ्‌ पाने, पय गतौ च ( पयः ) । उब्जे-
रसुनि साध्यं ( ओजः ) । विषमसंख्यावाची त्वोजोदन्तः, ओजेनौजः समः पादो युग्युजाव[ र्ध ]समस्य
तु ( भरत० ) । स्रवति स्रोतः, इन्द्रियमिन्द्रियद्वारम् । रयः प्रवाहो लक्षणया ( स्रोतः ) ॥ २३४ ॥</c>


<v>तेजः प्रभावे दीप्तौ च बले शुक्रेप्यतस्त्रिषु ।
विद्वान विदंश्च बीभत्सो हिंस्रोप्यतिशये त्वमी ॥ २३५ ॥</v>
<c>तिज निशाने ( तेजः ) । अपिशब्दादसहनत्वे यद्भरतः– अधिक्षेपावमानादेः प्रयुक्तस्य परेण यत् ।
प्राणात्ययेप्यसहनं तत्तेजः समुदाहृतम् । सान्ता यावद्वाच्यलिङ्‌गाः । विदेःशतुर्वसुः ( सू० ) । चशब्दा-
त्पण्डितात्मज्ञौ ( विद्वान् ) । मान्बधेति ( सू० ) सन्नभ्यासदीर्घश्च, ततो अप्रत्ययात् ( सू० ), बीभ-
त्सास्यास्तीति बीभत्सः । चशब्दाज्जुगुप्सितोर्जुनश्च । वक्ष्यमाणाश्चत्वार ईयसुन्नन्ताः ॥ २३५ ॥</c>


<v>वृद्धप्रशस्ययोर्ज्यायान् कनीयांस्तु युवाल्पयोः ।
वरीयांस्तूरुवरयोः साधीयान्साधुबाढयोः ॥ २३६ ॥</v>
<c>प्रशस्य-
स्यश्रः ( सू० ), वृद्धस्यच ( सू० ), ज्यच ( सू० ) इति ज्यादेशः । युवाल्पयोःकन्नन्यतरस्याम् ( सू० ) ।
अतिशयेनोरुर्वरश्च वरीयान् , प्रियस्थिरस्फिरोर्विति ( सू० ) उरोर्वरादेशः । अतिशयेन साधु बाढं च
साधीयः, अन्तिकबाढयोर्नेदसाधौ ( सू० ) ॥ २३६ ॥</c>


<v>दलेपि बर्हं निर्बन्धोपरागार्कादयो ग्रहाः ।
द्वार्यापीडे क्वाथरसे निर्यूहो नागदन्तके ॥ २३७ ॥</v>
<c>इतो हान्ताः । दलं पर्णं, परिवारश्च ( बर्हम् ) ।
अपिशब्दान्मयूरपिच्छे ( बर्हं ), बृह वृद्धौ, वर्ह प्राधान्ये च । उपरागो राहुग्रहणं, भावे ग्रहवृदृनिश्चिगम-
श्चेति ( सू० ) अप् , कर्त्तरि विभाषाग्रहः ( सू० ) इत्यच् । भूतोपि ( ग्रहः ) । आपीडो बहिर्निःसृतं
दारु, निर्यान्त्यनेन निर्यौति निर्याति च निर्यूहः, यूहिर्लौकिको धातुर्वा । नागदन्तको भित्तिस्थः कीलकः
( निर्यूहः ) ॥ २३७ ॥</c>


<v>तुलासूत्रेश्वादिरश्मौ प्रग्राहः प्रग्रहोपि च ।
पत्नीपरिजनादानमूलशापाः परिग्रहाः ॥ २३८ ॥</v>
<c>प्रगृह्यतेनेन, प्रेवणिजाम् ( सू० ), रश्मौच ( सू० ) इति वा घञ् । परिगृह्यते
परिग्रहणं च परिग्रहः, ग्रहवृदृनिश्चिगमश्च ( सू० ) इत्यप् , परिगृह्णातीति– अच् । शापः शपथः ( परि-
ग्रहः ) ॥ २३८ ॥</c>


<v>दारेषु च गृहाः श्रोण्यामप्यारोहो वरस्त्रियाः ।
व्यूहो वृन्देप्यहिर्वृत्रेप्यग्नीन्द्वर्कास्तमोपहाः ॥ २३९ ॥</v>
<c>दारेषु तात्स्थ्यात् । चशब्दाद्वेश्मनि, गृह्णन्ति गृहाः, नित्यं बहुत्वे, गेहेकः ( सू० ) ।
श्रोण्यां यथा– वरारोहा । अपिशब्दाच्छैलाद्यारोहणेश्ववारे च ( आरोहः ), अधिकरणे भावे च घञ् ,
कर्तर्यच् । व्यूह्यते रच्यते व्यूहः, अपिशब्दात्सैन्यविन्यासे यथा– चक्रव्यूहः । अंहत्यहिः, अपिशब्दात्सर्पे
वप्रे च । अपहन्तेर्डः ( अपेक्लेशतमसोः ) ॥ २३९ ॥</c>


<v>परिच्छदे नृपार्हेर्थे परिबर्होव्ययाः परे ।
आङीषदर्थेभिव्याप्तौ सीमार्थे धातुयोगजे ॥ २४० ॥</v>
<c>नृपार्हे छत्त्रचामरादौ, अर्थे वस्तुनि धने वा
( परिबर्हः ) । इति नानार्थवर्गः । अत ऊर्ध्वमव्ययवर्गो वक्ष्यते, ततः प्रस्तावान्नानार्थाव्ययवर्गस्तावत् ।
ईषत्पिङ्‌गलः– आपिङ्गलः । अभिव्याप्तिरभिविधिः– आकुमारं यशः पाणिनेः । सीमार्थो मर्यादा,
यथा– आ– उदकान्तात्प्रियं प्रोषितमनुव्रजेत् । धातुयोगजे धात्वर्थेन क्रियया योगजे संबन्धोत्थे द्योत-
कत्वे, यथा– आरोहति । उपसर्गोपि खुरनखन्यायेनात्रोक्तः ॥ २४० ॥</c>


;p{0224}
<v>आ प्रगृह्यः स्मृतौ वाक्येप्यास्तु स्यात्कोपपीडयोः ।
पापकुत्सेषदर्थे कु धिङ्‌ निर्भर्सननिन्दयोः ॥ २४१ ॥</v>
<c>स्मृतिः सूचनं, यथा– आ एवं
किलैतत् । वाक्यपूरणे पूर्वोक्तस्यान्यथात्वे द्योत्ये, यथा– आ एवं नु मन्यसे, पूर्वं नैवममंस्थाः– अद्य
तु मन्यस इत्यर्थः । निपातएकाजनाङ् ( सू० ) इति प्रगृह्यत्वात् , प्लुतप्रगृह्याअचीति ( सू० ) प्रकृति-
भावः, यदाहुः– ईषदर्थे क्रियायोगे मर्यादाभिविधौ च यः । एवमातं ङितं विद्याद्वाक्यस्मरणयोरङित्
( का० ) । समुच्चयेपिशब्दात्– देवेभ्यश्च पितृभ्य आ ( निरुक्त० ) । कोपे– आः रक्षस्तिष्टति ।
पीडायां– विद्यामातरमाः प्रदर्श्य नृपशून् भिक्षामहे निस्त्रपाः ( उद्भट० ) । पापे यथा– पापो ब्रह्मा
कुब्रह्मः । कुत्सायां– कुपुरुषः । ईषन्मधुरं कामधुरम् । निर्भर्त्सने– धिक् तार्किकान् । निन्दायां– धिक्
कृतोयम् ॥ २४१ ॥</c>


<v>चान्वाचयसमाहारेतरेतरसमुच्चये ।
स्वस्त्याशीःक्षेमपुण्यादौ प्रकर्षे लङ्घनेप्यति ॥ २४२ ॥</v>
<c>अन्वाचयो मुख्यसिद्धावप्रधाननिष्पत्तिः, यथा– भिक्षामट गां चानय । समाहारे
संहतिप्राधान्ये, यथा– पाणी च पादौ च पाणिपादम् । इतरेतरयोगे संहन्यमानप्राधान्ये, यथा–
[ प्लक्षश्च न्यग्रोधश्च ] प्लक्षन्यग्रोधौ । समुच्चय एकत्रानेकप्रचयः, यथा- गार्ग्यो वात्स्यश्चागतौ, पचति च
पठति च चैत्रः । विनियोगतुल्ययोगिताहेतुषु च । विनियोगे– अहं च त्वं च वृत्रहन् संयुज्याव सनिभ्य
आ ( निरुक्त० ) । तुल्ययोगितायां– ध्यातश्चोपस्थितश्च । हेतौ– ग्रामश्च गन्तव्यः शीतं च, शीतात्कथं
गम्यत इत्यर्थः । स्वस्तीत्यविनाशनाम[ य ]– स्वस्ति तेस्तु लतया सह वृक्ष । क्षेमे– स्वस्ति प्रजाभ्यः ।
पुण्ये– काममिदं ते स्वस्ति । आदिशब्दान्मङ्गलादौ– स्वस्ति श्रीकुसुमपुरात् ( मुद्राराक्षस० ) । प्रकर्षे–
अतिवृद्धः । लङ्‌घनमतिक्रमणं यथा– सर्वान् गुणानेष गुणोति भाति, अतिक्रम्य भातीत्यर्थः ॥ २४२ ॥</c>


<v>स्वित्प्रश्ने च वितर्के च तु स्याद्भेदेवधारणे ।
सकृत्सहैकवारे चाप्याराद् दूरसमीपयोः ॥ २४३ ॥</v>
<c>प्रश्ने– कः स्विदेकाकी चरति । वितर्को नानापक्षावमर्शः– अधः स्विदासीदुपारे स्विदासीत् ( वाजसने-
यीसंहिता ) । भेदो विशेषः, यथा– क्षीरान्मांसं तु पुष्टिकृत् । अवधारणे– भीमस्तु पाण्डवानां रौद्रः ।
हेतुव्यावृत्ती त्वनयोर्भेदौ– गृह्णीयां चे[ वे ]दं दुर्जन त्वं तु किं करिष्यसि । सहार्थे– सकृद्यान्ति । एकवारे–
सकृदंशो निपतति ( मनुः ) । अपिशब्दात्सदार्थे– सकृद्युवानो गीर्वाणाः । दूरे– आराच्छत्रोः सदा
वसेत् । समीपे– संप्रीतान् स्थापयेदारात् ॥ २४३ ॥</c>


<v>प्रतीच्यां चरमे पश्चादुताप्यर्थविकल्पयोः ।
पुनः सहार्थयोः शश्वत्साक्षात्प्रत्यक्षतुल्ययोः ॥ २४४ ॥</v>
<c>प्रतीच्यां– पश्चादस्ताद्रिः । चरमे– पश्चाद्याति ।
अप्यर्थः समुच्चयप्रश्नौ । समुच्चये– उत भीम उतार्जुनः । प्रश्ने– उत दण्डः पतिष्यति । विकल्पे– उत
पर्वतं भिन्द्या– उत त्रुट्येद्वज्रः । वितर्केऽपि– स्थाणुरुत पुरुषः । पुनरर्थे पौनःपुन्ये– शश्वद्याति ।
सहार्थे– शश्वद् भुञ्जते । नित्येपि– शाश्वतं वैरम् । प्रत्यक्षे– साक्षाद् द्रष्टा साक्षी । तुल्ये– इयं साक्षा-
ल्लक्ष्मीः ॥ २४४ ॥</c>


<v>खेदानुकम्पासंतोषविस्मयामन्त्रणे बत ।
हन्त हर्षेनुकम्पायां वाक्यारम्भविषादयोः ॥ २४५ ॥</v>
<c>खेदे– अहो बत महत्कष्टम् । अनुकम्पायां– बत निःस्वोसि । संतोषे– बत प्राप्ता
सीता । विस्मये– अहो बतासि स्पृहणीयवीर्यः ( कु० सं० ) । आमन्त्रणे– बत वितरत तोयं तोय-
वाहा हिमान्तं [ नितान्तं ] । हर्षे– हन्त जीविताः स्मः । अनुकम्पायां– पुत्रक हन्त मे बालकाः
[ ते धानाकाः ] । वाक्यारम्भे– हन्त ते कथयिष्यामि ( भगवद्गीता ) । विषादे– हन्त हताः पथिक-
गेहिन्यः । दाने निश्चये च– हन्तकारः ( बा० रा० ), हन्त गच्छामः ॥ २४५ ॥</c>


;p{0225}
<v>प्रति प्रतिनिधौ वीप्सालक्षणादौ प्रयोगतः ।
इति हेतुप्रकरणप्रकर्षादिसमाप्तिषु ॥ २४६ ॥</v>
<c>प्रतिनिधौ– अभि-
मन्युरर्जुनतः[ नं ] प्रति । वीप्सायां– वृक्षं वृक्षं प्रति सिञ्चति । लक्षणे– वृक्षं प्रति विद्योतते विद्युत् । आदि-
शब्दादित्थंभूताख्यानादौ– साधुश्चैत्रो मातरं प्रति । भागे– यदत्र मां प्रति स्यात्सोंशो दीयताम् । प्रति-
दाने– माषानस्मै तिलेभ्यः प्रति प्रयच्छति । हेतौ– हन्तीति पलायते । प्रकरणं प्रकारः– गौरश्वो
हस्तीति जातिः ( भाष्य० ) । प्रकर्षे– इति पाणिनिः, पाणिनिशब्दः प्रकर्षात्प्रसिद्ध इत्यर्थः । अत एव
प्रकारा( शा )दीति पेठुः । आदिशब्दादेवमर्थे– क्रमादमुं नारद इत्यबोधि सः ( शिशु० ) । मते–
इत्यापिशलिः । विवक्षानियमे– तदस्यास्त्यस्मिन्निति मतुप् ( पाणिनिसूत्रं ) । स्वरूपे– वृद्धिरित्येव या
वृद्धिः । समाप्तौ यथा– अ अ इति । प्रत्यक्षे संनिधाववधारणे च ॥ २४६ ॥</c>


<v>प्राच्यां पुरस्तात्प्रथमे पुरार्थेग्रत इत्यपि ।
यावत्तावच्च साकल्येवधौ मानेवधारणे ॥ २४७ ॥</v>
<c>प्राच्यां– पुरस्तात्सूर्य
उदेति । प्रथमे– पुरस्ताद् भुङ्क्ते । पुरार्थेतीते– पुरस्ताद्रामोभूत् । अग्रतोर्थे– पुरस्तात्सेनानीर्याति ।
अपिशब्दात्पूर्वदेशे काले च– पुरस्ताद् द्वारम् , पुरस्तात्कृतम् । साकल्ये यथा– यावत्कार्यं तावत्कुरु,
सकलं कुर्वित्यर्थः । अवधौ– यावद् गन्ता तावतिष्ठ । माने– यावद्दत्तं तावद् भुक्तम् । अवधारणे–
यावदमत्रं ब्राह्मणानामन्त्रयस्व ॥ २४७ ॥</c>


<v>मङ्गलानन्तरारम्भप्रश्नकार्त्स्न्येष्वथो अथ ।
वृथा निरर्थकाविध्योर्नानानेकोभयार्थयोः ॥ २४८ ॥</v>
<c>मङ्गले– अथ परस्मैपदानि । अनन्तरे– स्नातोथ भुङ्क्ते ।
आरम्भे– अथ शब्दानुशासनम् । प्रश्ने– अथ शक्तोसि भोक्तुम् । कार्त्स्न्ये– अथ क्रतून्‌ ब्रूमः । अधि-
कारेपि– अथ स्नानविधिः । प्रतिज्ञायां– गौडोभवानथेति ब्रूमः । अन्वादेशेपि– अथो इमं वेदमध्यापय,
अथो एनं छन्दोपि । समुच्चये द्वौ– अथो खल्वाहुः, भीमोथार्जुनः । निरर्थके– वृथा दुग्धोनड्वान् ।
अविधौ– प्रातिभाव्यं वृथा दानमाक्षिकं सौरिकं च यत् ( मनुः ) । अनेकार्थे– नानाविधा जनाः । उम-
यार्थे– नानापक्षावमर्शः संशयः । विनार्थेपि– नाना नारीर्निष्फला लोकयात्रा ॥ २४८ ॥</c>


<v>नु पृच्छायां विकल्पे च पश्चात्सादृश्ययोरनु ।
प्रश्नावधारणानुज्ञानुनयामन्त्रणे ननु ॥ २४९ ॥</v>
<c>प्रश्ने– को नु
धावति । विकल्पेपि– भीमो नु फाल्गुनो नु योद्धा । वितर्के– अहिर्नु रज्जुर्नु । पश्चादर्थे– तमनु धावति ।
सादृश्ये अनुकारः । लक्षणादौ च– वृक्षमनु द्योतते । तत्त्वाख्याने– साधुश्चैत्रो मातरमनु । भागे– यदत्र
मामनु स्यात्तद् दीयताम् । वीप्सायां– वृक्षं वृक्षमनु सिञ्चति । दैर्ध्ये– अनुगङ्गं वाराणसी । प्रश्ने–
नन्वध्येष्यसे । अवधारणे– नन्वद्य गच्छामः । अनुज्ञायां– नन्वादिश । अनुनयामन्त्रणे– ननु चण्डि
प्रसीद मे । वाक्यारम्भादौ च– नन्वपोहः प्रस्तू( सू )यते । आक्षेपे– ननु किमर्थमागतोसि । प्रत्युक्तौ–
अकार्षीः कटं चैत्र, ननु करोमि भोः ॥ २४९ ॥</c>


;p{0226}
<v>गर्हासमुच्चयप्रश्नशङ्कासंभावनास्वपि ।
उपमायां विकल्पे वा सामि त्वर्धे जुगुप्सिते ॥ २५० ॥</v>
<c>गर्हायां– अपि सिञ्चेत्पलाण्डुम् । समुच्चये– भीमोर्जु-
नोपि । प्रश्ने– अपि यासि । इष्टप्रश्नेपि– अपि क्रियार्थं सुलभं समित्कुशम् ( कु० सं० ) । शङ्कायां–
अपि प्रसीदेत् । संभावनायां– पर्वतमपि शिरसा भिन्द्यात् । अपेक्षादौ च– अपि गृह्णीयां चे[ वे ]दम् ।
पदार्थे– सर्पिषोपि स्यात् , मात्रा स्तोकं वा । उपमायां आशीविषो वा संक्रुद्धः सूर्यो वाभ्र-
विनिर्गतः । भीमोन्तको वा समरे गदापाणिरदृश्यत । विकल्पे– यवैर्व्रीहिभिर्वा यजेत् । द्वे द्वे समुच्चयेत
एव– सा वा शम्भोस्तदीया वा मूर्तिर्जलमयी मम ( कु०, सं० ), न तृतीयेत्यर्थः, वायुर्वाद्य मेरुर्वाद्य
दहनो वा । अर्धे– सामि संमीलिताक्षी । जुगुप्सिते– सामि कृतमकृतं स्यात् ॥ २५० ॥</c>


<v>अमा सह समीपे च कं वारिणि च मूर्ध्नि च ।
इवेत्थमर्थयोरेवं नूनं तर्केर्थनिश्चये ॥ २५१ ॥</v>
<c>सहार्थे– पुत्रे-
णामा भुङ्क्ते । समीपे– अमा भवोमात्यः । जले– कंजं पद्मम्‌ । मूर्ध्नि– कंजाः केशाः । निन्दासुखयोश्च–
कंदर्पः, कंयुः । इवार्थे– अग्निरेवं विप्रः । इत्यमर्थे– एवंवादिनि देवर्षौ ( कु० सं० ) । उपदेशादौ च–
एवं पठ । निर्देशे– एवं तावत् । निश्चये– एवमेतत् । अङ्गीकारे– एवं कुर्मः । तर्के– नूनं शरत्फुल्ला हि
काशाः । अर्थनिश्चये– नूनं हन्तास्मि रावणम् ॥ २५१ ॥</c>


<v>तूष्णीमर्थे सुखे जोषं किं पृच्छायां जुगुप्सने ।
नाम प्राकाश्यसंभाव्यक्रोधोपगमकुत्सने ॥ २५२ ॥</v>
<c>तूष्णीमर्थे– जोषमास्स्व । सुखे– जोषमास्ते
जितेन्द्रियः । प्रश्ने– किं गतोसि । जुगुप्सने– किंराजा यो न रक्षति, किमःक्षेपे ( सू० ) इति समासान्ता-
भावः । प्राकाश्ये– हिमालयो नाम नगाधिराजः ( कु० सं० ) । संभाव्ये– कथं नाम समेष्यति । स्मृतिः
संभावनैव– स नामायं बन्धुः । क्रोधे– ममापि नाम दशानस्य परैः परिभवः । उपगमः सासूयोङ्‌गी-
कारः– एवमस्तु नाम । कुत्सने– को नामायं सवितुरुदयः । अलीकविस्मययोश्च– दष्टेधरे रोदिति नाम
तन्वी, अन्धो नाम पर्वतमारोहति ॥ २५२ ॥</c>


<v>अलं भूषणपर्याप्तिशक्तिवारणवाचकम् ।
हुं वितर्के परिप्रश्ने समयान्तिकमध्ययोः ॥ २५३ ॥</v>
<c>भूषणे– अलंकारः । पर्याप्तौ– अलमस्त्यस्य धनं, बह्वि-
त्यर्थः । शक्तौ– अलं मल्लो मल्लाय । वारणे– अलमतिप्रसङ्गेन । अलंखल्वोःप्रतिषेधयोः ( सू० ) इति
निषेधेपि– आलप्यालमिदं बभ्रोर्यत्स दारानपाहरत् ( शिशु० ), न वक्तञ्यमेतदित्यर्थः । वितर्के– चैत्रो हुं
मैत्रो हुं । परिप्रश्ने– हुं स त्वं सुहृत् । भयादौ च– हुं राक्षसोयम् । भर्त्सने– हुं निर्लज्जः । अनिच्छायां
हुं हुं मुञ्च । त्वां समयास्ते, त्वत्समीप इत्यर्थः । ग्रामं समयास्ते, ग्राममध्य इत्यर्थः ॥ २५३ ॥</c>


<v>पुनरप्रथमे भेदे निर्निश्चयनिषेधयोः ।
स्यात्प्रबन्धे चिरातीते निकटागामिके पुरा ॥ २५४ ॥</v>
<c>अप्रथमे
–पुनरुतम् । ( भेदे ) विशेषे– किं पुनर्ब्राह्मणाः पुण्या भक्ता राजर्षयस्तथा ( भगवद्गीता ) । निश्चये–
निष्पन्नः । निषेधे– निर्मर्यादः । प्रबन्धे– उपाध्यायेन स्म पुराधीयते, अविरतमपाठीत्यर्थः । चिरातीते
–पुरापि न नवं पुराणम् । निकटागामिके भविष्यदासन्ने– गच्छ पुरा देवो वर्षति, यावत्पुरानिपातयोर्लट्
( सू० ), समनन्तरं वर्षिष्यतीत्यर्थः ॥ २५४ ॥</c>


<v>ऊरर्यूरी चोररी च विस्तारेङ्‌गीकृतौ त्रयम् ।
स्वर्गे परे च लोके स्वर्वार्तासंभाव्ययोः किल ॥ २५५ ॥</v>
<c>उररीकृत्य पटं, विस्तीर्येत्यर्थः । आज्ञामुररीकृत्य याति,
अङ्गीकृत्येत्यर्थः । स्वर्गे– एहि जाये स्वरारोहाव ( वाजसनेयीसंहिता ) । परलोके– स्वर्गतस्य ह्यपुत्रस्य ।
वार्तायां– जघान कंसं किल वासुदेवः ( भाष्य० ) । संभाव्ये– अर्जुनः किल विजेष्यते कुरून् ।
हेत्वादौ च– स किल कविरेवमुक्तवान् ( बा० रा० ) । अलीके– गोत्रस्त्वलितं किलाश्रुतं कृत्वा ।
अरुचौ– त्वं किल योत्स्यसे ॥ २५५ ॥</c>


;p{0227}
<v>निषेधवाक्यालंकारजिज्ञासानुनये खलु ।
समीपोभयतःशीघ्रसाकल्याभिमुखेभितः ॥ २५६ ॥</v>
<c>निषेधे– खलु कृत्वा, निषिद्धं करणमित्यर्थः । वाक्यालंकारे– अथो
खल्वाहुः । जिज्ञासायां– स खल्वधीते वेदम् । अनुनये– न खलु न खलु मुग्धे साहसं कार्यमेतत्
( नागानन्द० ) । अभितो ग्रामं वसति, समीप उभयत्र वेत्यर्थः । शीघ्रे– गच्छाभितः । साकल्ये–
व्याप्नात्यभितो रजः, समन्तादित्यर्थः । आभिमुख्ये– आपतन्तमभितोरिमपश्यत् ॥ २५६ ॥</c>


<v>नामप्राकाश्ययोः प्रादुर्मिथोन्योन्यं रहस्यपि ।
तिरोन्तर्धौ तिर्यगर्थे हा विषादशुगर्त्तिषु ॥ २५७ ॥</v>
<c>नाम्नि–
विष्णोर्दश प्रादुर्भावाः, मत्स्यकूर्मादीनि दश नामानीत्यर्थः । प्राकाश्ये– प्रादुरासीत् । अन्योन्यार्थे– मिथः
प्रहरतः । रहसि– मिथो मन्त्रयते । अन्तर्धौ– तिरोहितः । परिभूतेन्तर्ध्युपचारात्– तिरस्कृतोरिः ।
तिर्यगर्थे– तिरः काष्ठं कुरु । विषादे– हा रमणीनां[ यो ] गतः कालः । शोके– हा प्रिये जनकराजपुत्रि
( उ० रा० ) । अर्त्तौ– हा हतोस्मि । निन्दायां च– हा श्रोत्रियान् ॥ २५७ ॥</c>


<v>अहहेत्यद्भुते खेदे हि हेताववधारणे ॥ २५८ ॥</v>
;c{इति नानार्थवर्गः । ३ ।}
<c>अद्भुते– अहह प्रज्ञा-
प्रकर्षो राज्ञः । खेदे– अहह हता विरहिणी बाला । दीर्घान्तोपि– भिक्षित्वापि बुभुक्षिता यदहहा । हेतौ–
अग्निरत्र धूमो हि दृश्यते । अवधारणे– को हि हस्तगतं पादगतं कुर्यात् ॥ २५८ ॥ इत्यव्ययेष्वनेकार्थ-
वर्गः । इति नानार्थवर्गः । ३ ।</c>


<v>चिराय चिररात्राय चिरस्याद्याश्चिरार्थकाः ।
मुहुः पुनःपुनः शश्वदभीक्ष्णमसकृत्समाः ॥ १ ॥</v>
<c>चिराय निर्धनो भूत्वा भवत्यह्ना( द्धा ) महाधनः । चिररात्राय जायते [ यजते ] । चिरस्य भूतले
धावति । आद्यशब्दाच्चिरेण चिराच्चिरमपि– चिरंजीवी, चिरंतन । कान्तं[ न्तां ] मुहुर्ध्यायति । पुनः
पुनर्वारि पिबेदभूरि । शश्वद्वक्ति कुशिक्षितः । अभीक्ष्णमास्फालयतीभकुम्भम् । असकृद्वक्ति ॥ १ ॥</c>


<v>स्राग्झगित्यञ्जसाह्नाय सपदि द्राङ्‌ मङ्‌क्षु[ च ]द्रुते ।
बलवत्सुष्ठु किमुत स्वत्यतीव च निर्भरे ॥ २ ॥</v>
<c>स्राक्सरत्यभिसारिका । झगिति कुचतटादोंनमो मन्मथाय ( विद्धशाल० ) । यज्वाञ्जसा जयति ब्रह्मलोकम् ।
अह्नाय सा नियमजं क्लममुत्ससर्ज ( कु० सं० ) । सपदि प्रदहत्युपेक्षितोग्निः । द्राग्विद्रुतं कातरैः ।
मङ्क्षूदपाति परितः पटलैरलीनाम् ( शिशु० ) । झटित्याशु तरसादि च– झटिति घटयति विधिरभिमत-
मभिमुखीभूतः ( रत्नावली० ), आश्वपेहि मम सीधुभाजनात् , तरसोदिता सह जलेषु । तूर्णं द्रुतं क्षिप्रं
शीघ्रं लघ्विति क्रियाविशेषणम् । बलवत्पिपासितोस्मि । सुष्ठु खल्विदमुच्यते । किमुत ब्रह्मविन्निमिः ।
सुसिक्त आम्रः फलति, अतिसिक्तश्च । अतीव क्षुत्पिपासि( सार्दि )तः ॥ २ ॥</c>


;p{0228}
<v>पृथग्विनान्तरेणर्ते हिरुङ्‌ नाना च वर्जने ।
यत्तद्यतस्ततो हेतावसाकल्ये तु चिच्चन ॥ ३ ॥</v>
<c>पृथग्देवदत्तादयं [ त्वत्तः
पृथङ् नास्ति बन्धुः ] । विना ग्रामं वृष्टो देवः [ विना वातं विना वर्षम् ] । अन्तरेण पुरुषकारं न
किंचित्सिध्यति । ऋते कृशानोर्न हि मन्त्रपूतम् ( कु० सं० ) । हिरुक् कर्मणां[ णो ] मोक्षः, कर्मक्षये[ यो ]
मोक्ष इत्यर्थः । नाना नारीर्निष्फला लोकयात्रा । अन्तरान्यत्रापि– त्वामन्तरा तामरसायताक्षि, अ( आ )–
रोगिभावादन्यत्र । यत्सभासु प्रगल्भसे तत्पूज्योसि । यतो विद्वांस्ततो मान्यः । येन तेनादि च– वितर
गिरमुदारां येन मूकाः पिकाः स्युः, नदीं तेन गतः, गमने नदी हेतुः । द्वितयो लक्ष्यते– येन दाता
[ वोढा ] तेन श्लाघ्यः । ( ऊने ) किंचिद् ब्रूते । पद्‌भ्यां याति कुतश्चन । प्रायः किंवृत्तात्परौ, क्वचित्–
कुत्रचित्– कथंचित् ॥ ३ ॥</c>


<v>कदाचिज्जातु सार्धं तु साकं सत्रा समं सह ।
आनुकूल्यार्थकं प्राध्वं व्यर्थके तु वृथा मुधा ॥ ४ ॥</v>
<c>अन्योन्यपर्यायावेतौ– कदाचिच्छूरतां याति मरणे कृतनिश्चयः, न जातु कामः
कामानामुपभोगेन शाम्यति ( मनुः ) । सार्धं धनैर्महान् । पुत्रेण साकं याति । सत्रा कलत्रैर्गार्हस्थ्यम् ।
भ्रात्रा समं युध्यते । पुत्रैः सहास्ते । सङ्‌गो द्विजिह्वैः सजूरिति सजूर्गतिप्रतिरूपको निपातः । प्राध्वं
कुरुध्वं बुधाः, प्राध्वंबन्धने ( सू० ) इति गतिसंज्ञा– प्राध्वंकृत्य । वृथा दुग्धोनड्वान् । मुग्धे मुधा
ताम्यसि ॥ ४ ॥</c>


<v>आहो उताहो किमुत विकल्पे किं किमूत च ।
तु हि च स्म ह वै पादपूरणे पूजने स्वति ॥ ५ ॥</v>
<c>विकल्पः पक्षान्तरं– स्थाणुराहो पुरुषः, उताहोस्विद् भवेद्राजा नलः परपुरंजयः,
किमुत रज्जुः किमुत सर्पः [ किं रज्जुः किं सर्पः ], किमु खेदयेत्किमु मानयेत् , एकमेव वरं पुंसामुत
राज्यमुताश्रमः । आख्यामि तु तत्वं ते । न हि न हि महिमानं प्राप्य तुष्यन्ति भूपाः । भीमः पार्थस्तथैव 
च । इति ह स्माहुराचार्याः । यो वै युवाप्यधीयानः । खल्वादयोपि– अहो न( नु ) खलु भोः । पूजने–
सुस्तुतं, अतिस्तुतम् ॥ ५ ॥</c>


<v>दिवाह्नीत्यथ दोषा च नक्तं च रजनाविति ॥ ६ ॥</v>
<c>दिवातनं, इतिशब्देन सप्तम्यन्ते दिनार्थेयमिति द्योत्यते । अग्रेप्येवम् । दोषा-
मन्यमहः । नक्तंचरः । तथा– उषापि– उषातनो वायुः ॥ ६ ॥</c>


<v>तिर्यगर्थे साचि तिरोप्यथ संबोधनार्थकाः ।
स्युः प्याट्‌ पाडङ्ग हे है भोः समया निकषा हिरुक् ॥ ७ ॥</v>
<c>साचि लोचनयुगं नमयन्ती । तिरः
काष्ठं कुरु । प्याट् पाठकाः । पाट्‌ पान्थाः । अङ्गानङ्ग, इष्टाह्वाने चैतत् । हे चैत्र । है वातूल । भो
भार्गव । हंहो, अरेरे, अयि– हंहो काम, रे चोर, अरे चेट, अयि प्रिये । एते समीपार्थेन्योन्यं पर्यायाः–
समया ग्रामं, लङ्कां निकषा हनिष्यति ( शिशु० ) । सभ्यान् हिरुक् ॥ ७ ॥</c>


<v>अतर्किते तु सहसा स्यात्पुरः पुरतोग्रतः ॥ ८ ॥</v>
<c>सहसा विदधीत न क्रियाम्
( किरातार्जु० ) । अग्रार्था एते– पुरःसरः । नासीरधूलिधवलाः पुरतः प्रयान्ति । अग्रतो धावति श्रीः ॥ ८ ॥</c>


<v>स्वाहा देवहविर्दाने श्रौषड् वौषड् वषट् स्वधा ।
किंचिदीषन्मनागल्पे प्रेत्यामुत्र भवान्तरे ॥ ९ ॥</v>
<c>सोमाय स्वाहा । अस्तु श्रौषट् । व्रीही वौषट् । वषडिन्द्राय । पितृभ्यः स्वधा । किंचित्कुञ्चितमूर्धजाः । ईषत्स्मेरः ।
ब्रूते मनाक्समार्दवम् । अन्यो धनं प्रेत्य गतस्य भुङ्क्ते । अमुत्र भविता यत्ते तच्चिन्तय शुभाशुभम् ॥ ९ ॥</c>


<v>वद्वा( वा ) यथा तथेवैवं साम्येहो र्हाति विस्मये ।
मौने तु तूष्णीं तूष्णीकां सद्यः सपदि तत्क्षणे ॥ १० ॥</v>
<c>पचतीति[ स्रवन्ती ]वत् । पद्मिनी[ नी ] वान्यरूपां[ पा ] ( मेघ० ) । यथा चैत्रस्तथा मैत्रः । शारदा-
भ्रमिव पेलवमायुः । यथार्क एवं कर्णः । अहो आश्चर्यम् । हतविधिललि( सि )तानां ही विचित्रो
विपाकः ( शिशु० ) । मुनिस्तूष्णीमास्ते । अकव्‌प्रकरणेतूष्णीमःकाम्वक्तव्यः( वा० ) इत्यज्ञाताद्यर्थे
विशिष्टे मौने तूष्णीकां, मौनमात्रे तूष्णीम् । सद्यः पतति मांसेन । सपदि प्रदहत्युपेक्षितोग्निः ॥ १० ॥</c>


;p{0229}
<v>दिष्ट्या समुपजोषं चेत्यानन्देथान्तरेन्तरा ।
अन्तरेण च मध्ये स्युः प्रसह्य तु हठार्थकम् ॥ ११ ॥</v>
<c>दिष्ट्या पुत्रो जातः । समुपजोषं वर्तते । आवयोरन्तरे जाताः पर्वताः सरितो द्रुमाः ( महानाट० ) ।
अन्तरा त्वां च मां च कमण्डलुः । यतो भवन्तमन्तरेणान्यथा भूपतिर्ग्राहितः, भवन्मध्येनेत्यर्थः । प्रसह्य
वित्तानि हरन्ति चौराः ॥ ११ ॥</c>


<v>युक्ते द्वे सांप्रतं स्थानेभीक्ष्णं शश्वदनारते ।
अभावे नह्य नो नापि मास्म मालं च वारणे ॥ १२ ॥</v>
<c>न सांप्रतं यतः स्त्री नेत्री । हन्त स्थाने प्रश्नः । अभीक्ष्णं वक्ति । शश्व-
द्याति, अविरतमित्यर्थः । नहि प्रेम प्रयोजनापेक्षम् । अविप्र इव भाषसे, विप्रवन्न ब्रूष इत्यर्थः । नो
जानीमः । नैकः सुप्तेषु जागृयात् । मास्म करोः । मा कार्षीः । अलं बाले रोदनेन ॥ १२ ॥</c>


<v>पक्षान्तरे चेद्यदि च तत्त्वे त्वद्धाञ्जसा द्वयम् ।
प्रकाशे प्रादुराविः स्यादोभेवं परमं मते ॥ १३ ॥</v>
<c>सन्तश्चेद-
मृतेन किम् । यदि खलास्तत्कालकूटं मृषा । अरे अद्धा पुरुषः । अञ्जसा वक्ति साधुः । प्रादुरासीत् ।
आविर्भूतः । मतमभ्युपगमः– ओं कुरु, एवं कुरु, परमं तत्रावसम् । एवं बाढमित्यादि च ॥ १३ ॥</c>


<v>समन्ततस्तु परितः सर्वतो विष्वगित्यपि ।
अकामानुमतौ काममसूयोपगमेस्तु च ॥ १४ ॥</v>
<c>एते सर्वतोदिक्कार्थे– समन्ततो धावति, परितः प्रपतन्ति दुष्कृतां( तो ) विपदः, सर्वतः संपदः सताम् ,
विष्वगञ्चति विष्वद्र्यङ् । इतिशब्दात्समन्तादित्यादि– समन्ताद्भवः सामन्तः । आदावनिच्छायां पश्चाद-
ङ्‌गीकारे– कामं करोमि । अस्तुशब्दोसूयापूर्वेङ्गीकारे– अस्तुकारः, एवमस्तु को दोषः । चशब्दाद्भवतु
नाम ॥ १४ ॥</c>


<v>ननुच स्याद्विरोधोक्तौ कच्चित्कामप्रवेदने ।
निष्षमं दुष्षमं गर्ह्ये यथास्वं तु यथायथम् ॥ १५ ॥</v>
<c>ननुच कः शब्दः । कामप्रवेदनमिष्टपरिप्रश्नः– कच्चिज्जीवति मे माता । निष्कान्ताः
समा दुष्टाः समा वत्सरा अत्रेति, तिष्ठद्गुप्रभृतीनिच ( सू० ) इत्यव्ययीभावादव्ययत्वम् , गर्ह्यमात्रे
तूपचारात् , समेन समासो वा– निःषमं वक्ति मूर्खः, कालानुचितमित्यर्थः । एवं दुःषमं वर्तते । सर्वेषा
तु यथायथम् , यथास्वी[ त्मी ]यमित्यर्थः, यथास्वेयथायथमिति ( सू० ) साधुः ॥ १५ ॥</c>


<v>मृषा मिथ्या च वितथे यथार्थं तु यथातथम् ।
स्युरेवं तु पुनर्वैवेत्यवधारणवाचकाः ॥ १६ ॥</v>
<c>मृषोद्यम् ।
( उ० रा० ) । मिथ्यावादी । तथेति सत्यमनतिक्रम्य– यथातथं वक्ति सभासु विद्वान् । एवमेतत् ।
आत्मा सर्वं तु पश्यति । विप्रः पुनः पूज्यः । गुरुर्वा वक्ति भीष्मो वा । त्वमेव देव सर्वं जानासि ॥ १६ ॥</c>


<v>प्रागतीतार्थकं नूनमवश्यं निश्चये द्वयम् ।
संवद्वर्षेऽवरे त्वर्गागामेवं स्वयमात्मना ॥ १७ ॥</v>
<c>प्राक् कृतम् । नूनं हन्तास्मि रावणम् । अवश्यं यातारश्चिरतरमुषित्वापि विषयाः ( भर्तृहरि० ) । संवत्सरः,
संवत्तृतीये । अवरः पारादन्यः– वर्षात्षोडशादर्वाक्, अर्वाक्‌कालीनः । अङ्गीकारार्थे– आं कुर्मः, एवं
कुर्मः । स्वयंभूः, आत्मनेति तृतीयान्तार्थे ॥ १७ ॥</c>


;p{0230}
<v>अल्पे नीचैर्महत्युच्चैः प्रायो भूम्न्यद्रुते शनैः ।
सना नित्ये बहिर्बाह्ये स्मातीतेस्तमदर्शने ॥ १८ ॥</v>
<c>नीचैर्मरुद्वाति । उच्चैरुच्चरितुं चिरम्‌ । सन्तः
प्रायो विवेक्तारः, भूम्नि बाहुल्यार्थे । अशीघ्रार्थे– शनैर्याति पिपीलिका । क्रमेपि ( शनैः ) अद्रुतार्थान्वयात्‌–
शनैः शनैर्व्युपरमेत् । सनातनः । सनत्सनाच्च– सनत्कुमारः, सनात्कुमारश्च । बहिर्भूतः । वक्ति स्म
व्यासः, अवोचदित्यर्थः । अस्तं गतः ॥ १८ ॥</c>


<v>अस्ति सत्त्वे रुषोक्तावुं( वु ) ऊं प्रश्नेनुनये त्वयि ।
तर्के स्यात् ( हुं तर्के ) स्यादुषा रात्रेरवसाने नमो नतौ ॥ १९ ॥</v>
<c>अस्तिक्षीरा स्त्री, अस्ति परलोके मतिरस्यास्तिकः ।
कोपनोक्तौ– उं सैवास्मि तव प्रिया । रुषेत्येव– ऊं न जानासि स्वार्थम् । अप्ययि साहसकारिणि । स्याद्वादिनो
जैनाः । उषातनो वायुः । नमो देवेभ्यः ॥ १९ ॥</c>


<v>पुनरर्थेङ्ग निन्दायां दुष्ठु सुष्ठु प्रशंसन ।
सायं सायें प्रगे प्रातः प्रभाते निकषान्तिके ॥ २० ॥</v>
<c>अमानुगुण्ये स्मरणे हुं फड् विघ्ननिराकृतौ । अङ्‌गी-
कृतौ स्यादर्थे हूं हीनसंबोधने त्वरे । मूर्खोपि नावमन्तव्यः किमङ्‌ग विद्वान् । दुष्ठुवादी खलः । सुष्ठूक्तम् ।
सीयते क्षीयते सायो निशामुखं, घञ्– सायंतनो वायुः, सायमासीनः संध्यां वन्देत । प्रगेतनो वायुः ।
प्रातः संध्यामुपासीत । मित्रं निकषास्ते ॥ २० ॥</c>


<v>परुत्परार्थैषमोब्दे पूर्वे पूर्वतरे यति ।
अद्यात्राह्न्यय पूर्वेह्नीत्यादौ पूर्वोत्तरापरात् ॥ २१ ॥</v>
<c>पूर्वे वर्षे परुत् । पूर्वतरे वर्षे परारि । यति गच्छति
वर्तमाने वर्षे– ऐषमः, सद्यःपरुत्परार्यैषमइति ( सू० ) साधवः । एवमग्रिमाः । अस्मिन्नहन्यद्य, वर्त-
मानतामात्रेप्याहुः– नरो लोकेद्य दुर्लभः( र्बलः ), तदद्यत्वेन तथा । पूर्वेह्नि पूर्वेद्युः । आदिशब्दादुत्तरेद्युः,
अधरेद्युः, अपरेद्युः, अन्येद्युः, अन्यतरेद्युः, इतरेद्युः । द्युर्दिनमिति श्रीभोजः, यथा– द्युश्चन्द्रो द्योतते
कथम् ॥ २१ ॥</c>


<v>तथाधरान्यान्यतरेतरात्पूर्वेद्युरादयः ।
उभयद्युश्चोभयेद्युः परे त्वह्नि परेद्यवि ॥ २२ ॥</v>
<c>उभयोरह्नोः– उभयेद्युः, उभयद्युः, द्युश्चोभयाद्वक्तव्यः ( वा० ) । स्मार्ते पक्षिणयिं
रात्रिरुदिता । तं हन्तास्मि परेद्यवि ॥ २२ ॥</c>


<v>ह्यो गतेनागतेह्नि श्वः परःश्वस्तु परेहनि ।
तदा तदानीं युगपदेकदा सर्वदा सदा ॥ २३ ॥</v>
<c>अतीतेह्नि ह्यः– ह्योकरोत् । आनागतोह्नि श्वः– श्वो गन्ता ।
श्वोदिनात्परमहः परःश्वः, पारस्करादित्वात् ( सू० ) परःसहस्रादिवत्सुट् । तस्मिन्काले तदा, तदोदाचेति
( सू० ) तदा, तदानीं च । एतौ तुल्यकालार्थो । युगपत्प्राप्ताः । एकस्मिन्काले– एकदा मिलन्ति ।
एकपदे च– अयमेकपदे तया वियोगः ( विक्रमोर्वशी० ) । सर्वस्मिन्कालेर्थे, सर्वैकान्यकिंयत्तदःकालेदा
( सू० ), सर्वस्यसोन्यतरस्यांदि ( सू० ) ॥ २३ ॥</c>


<v>एतर्हि संप्रतीदानीमधुना सांप्रतं तथा ।
दिग्देशकाले पूर्वादौ प्रागुदक्प्रत्यगादयः ॥ २४ ॥</v>
;c{इत्यव्ययवर्गः । ४ ।}
<c>अस्मिन्कालेर्थे, इदमोर्हिल् ( सू० ), एतेतौरथोः
( सू० ) इत्येतादेशः, ( एतर्हि )– भवन्तमेतर्हि मनस्विगर्हिते विवर्तमानं नरदेववर्त्मनि ( रघु० ),
अधुना, इदानीं च । संप्रत्येव सांप्रतं, स्वार्थेऽण् । प्राच्यां दिशि प्राचि देशे काले वा– प्राग्वसति । प्राच्या
दिशः प्राचो देशात्कालाद्वा– प्रागागतः । प्राची दिक् प्राङ् देशः कालो वा– प्राग्रम्यम् । दिक्‌शब्देभ्यः
सप्तमीपञ्चमीप्रथमाभ्योदिग्देशकालेष्वस्तातिः ( सू० ), अञ्चेर्लुक्‌ ( सू० ) । आदिशब्दादुदगवागादि ।
एवं पूर्वादिभ्यः पुरस्तादधस्तादादि ॥ २४ ॥ इत्यव्ययवर्गः । ४ ।</c>


;p{0231}
<v>सलिङ्‌गशास्त्रैः सन्नादिकृत्तद्धितसमासजैः ।
अनुक्तैः संग्रहे लिङ्गं संकीर्णवदिहोन्नयेत् ॥ १ ॥</v>
<c>इह लिङ्गसंग्रहवर्गे वक्ष्यमाणलिङ्गानुशासनसहितैः सुब्धातुवृत्त्यादिजातैः ( शब्दैः ) प्रागनुक्तै-
र्लिङ्‌गमुन्नयेदूहेत । लक्षणेन तत्त्वतो ज्ञानार्थं सन्नाद्युपादानम् । लिङ्‌गशास्त्रेण यथा– स्त्रियामीदूद्विरामै-
काच्‌ । सुब्धातुवृत्तिजैर्यथा– अप्रयात् ( सू० ), ण्यासश्रन्थोयुच् ( सू० ) । कृद्‌वृत्तिजैर्यथा– स्त्रियांक्तिन्
( सू० ), पुंसिसंज्ञायांघःप्रायेण ( सू० ), नपुंसकेभावेक्तः ( सू० ) । गोबलीवर्दन्यायेनात्र सुब्धातुवृ-
त्तिवर्जं कृद्‌वृत्तिरुदाहार्या । तद्धितवृत्तिजैर्यथा– तत्क्रीडायां प्रहरणं चेन्मौष्टादि । समासवृत्तिजैर्यथा–
अदन्तैर्द्विगुरेकार्थ इत्यादि । कथमुन्नयेदित्याह– प्रागुक्तसंकीर्णवर्गवत् , वचनमात्रेणेत्यर्थः । उक्तं च प्राक्-
प्रकृतिप्रत्ययार्थाद्यैः संकीर्णे लिङ्गमुन्नयेत् ( पृ० १८३ ) । प्रकृत्या यथा– अर्धर्चाःपुंसिच ( सू० ) ।
प्रत्ययेन यथा– स्त्रियांक्तिन् ( सू० ) । अर्थद्वारेण च यथा– मातृस्वस्रादीनाम् । आद्यशब्दात्क्रियाविशे-
षणानां कर्मत्वं नपुंसकलिङ्गता च वक्तव्येति । तथा– अर्थस्य नित्यसमासवचनं सर्वलिङ्गता चेत्यादि
॥ १ ॥</c>


<v>लिङ्‌शेषविधिर्व्यापी विशेषैर्यद्यबाधितः ।
स्त्रियामीदूद्विरामैकाच्‌ सयोनिप्राणिनाम च ॥ २ ॥</v>
<c>अयं लिङ्गानां प्रागुक्तानां शेषविधिसंज्ञो वर्ग उत्सर्गत्वाद् व्यापको भवत्यपवादैर्यद्यबाधितः
स्यात् । यथा– असन्नन्ता अबाधिताः पुंसि, तथा त्रान्तं सलोपधं, शिष्टमिति, यथा– चन्द्रमाः, पुरूरवाः,
सविमा प्रसवः, भरिमा कल्पः । अत्रापवादः– द्व्यच्कमसिसुसन्नतं तृतीये– इदं यशः, तेजः, नाम,
धाम । ईदन्तमूदन्तं चैकस्वरं स्त्रीलिङ्गं भवति– इयं स्त्री, श्रीः, धीः, ह्रीः, भ्रूः, भूः, स्रूः, द्रुः, जूः ।
पुंलिङ्गात्प्राक् स्त्रियामित्यधिकारोयम् । स्त्रीध्वजयुक्तानां प्राणिनां संज्ञा च स्त्रियाम् , यथा– इयं माता,
स्वसा, प्रसूः, योषित् , इयं गौः सुरभिः, इयं कपिर्वानरी, इयमहिर्भुजंगी, इयं करेणुर्हस्तिनी । दारादौ
तु स्त्रीत्वं पुंभूम्नि दाराः ( पृ० ९२ ) इत्याद्यपवादाद्बाध्यते । एवं सर्वत्रोन्नेयम् ॥ २ ॥</c>


<v>नाम विद्युन्निशावल्लीवीणादिग्भूनदीह्रियाम् ।
अदन्तैर्द्विगुरेकार्थो न स पात्रयुगादिभिः ॥ ३ ॥</v>
<c>एषां नामपर्यायाः
स्त्रियाम्– इयं विद्युत्तडिदशनिः, इयं निशा रात्रिः, इयं वल्ली वीरुत् , इयं वीणा परिवादिनी, इयं दिक्‌
ककुप्‌ , इयं भूः कुः, इयं नदी सरित् , इयं ह्रीर्लज्जा । अकारान्तैः शब्दैः सहैकार्थः समाहारो यो द्विगुः
स स्त्रियां, यदिष्टिः– अकारान्तोत्तरपदोद्विगुःस्त्रियांभाष्यते, ( यथा ) त्रयाणां लोकानां समाहारस्त्रि-
लोकी, पञ्चमूलीशृतं पयः । स द्विगुः पात्राद्युत्तरपदैरदन्तैर्न स्त्रियां, पात्रादिभ्यः प्रतिषेध इति ( पात्रा-
द्यन्तस्यन ), अतः स नपुंसकमिति क्लीबे– पञ्चपात्रं, चतुर्युगं, त्रिभुवनं, त्रिपुरं, भाष्ये तु त्रिपुरी ॥ ३ ॥</c>


;p{0232}
<v>तल्वृन्दे येनिकट्यत्रा वैरमैथुनिकादिदुन् ।
स्त्रीभावादावनिक्तिण्ण्वुल्‌णच्‌ण्वुच्क्यब्युजिञङ( ङ्‌नि )शाः ॥ ४ ॥</v>
<c>तल्प्रत्ययान्ताः स्त्रियां, तस्यभावस्त्वतलौ ( सू० )– गोर्भावो गोता, अश्वता । ग्रामजनबन्धुसहायेभ्य-
स्तल् ( सू० )– ग्रामाणां समूहो ग्रामता, जनता । देवात्तल् ( सू० )– देव एव देवता । समूहे यादि-
प्रत्ययान्ताः स्त्रियां, पाशादेर्यत् ( यः ) ( पाशादिभ्योयः )– पाशानां समूहः पाश्या । खलगोरथात् ( सू० )
यत् ( यः ), इनित्रकट्यचश्च ( सू० ) चकाराद्यत् ( यः )– खलिनी, गोत्रा, रथकट्या । वैराद्यर्थे
वुन्नन्तः स्त्रियां ( द्वन्द्वाद्‌वुन्वैरमैथुनिकयोः )– अश्वमहिषयोर्वैरमश्वमहिषिका, काकोलूकिका । अत्रिभरद्वा-
जयोर्मैथुनप्रयोजने विवाहे वैरमत्रिभरद्वाजिका, वसिष्ठकुशिका । आदिशब्दात् पादशतस्यसंख्यादेर्वीप्सायां
वुन्‌लोपश्च ( सू० ), दण्डव्यवसर्गयोश्च ( सू० )– द्वौ द्वौ पादौ द्विपदिकां ददाति, द्वे द्वे शते दण्डितो
द्विशतिकां ददाति । उपलक्षणत्वाद् वुञन्तोपि, द्वन्द्वमनोज्ञादिभ्यश्च ( सू० ) इति वुञ्‌– शैष्योपाध्या-
यिका । गोत्रचरणाच्छ्लाघादौवुञ् ( सू० )– गार्ग्यस्य भावः कर्म चेति गार्गिकया श्लाघते, काठिकया
श्लाघते । स्त्रियामित्यधिकृत्य भावे वा कर्तरि च कारके– अन्यादिप्रत्ययान्ताः स्त्रियाम् , आक्रोशेनञ्यनिः
( सू० )– अजननिस्ते वृषल भूयात् , अकरणिः । स्त्रियांक्तिन् ( सू० )– कृतिः, भक्तिः । रोगाख्यायां-
ण्वुल्‌बहुलम् । ( सू० )– प्रवाहिका, विपादिका । धात्वर्यनिर्देशेण्वुल्‌वक्तव्यः ( वा० )– कारिका, जीवि-
का । कर्मव्यतिहारेणच्‌स्त्रियाम् ( सू० )– अन्योन्यं व्यावक्रोशनं व्यावक्रोशी वर्तते, व्यावभाषां[ हासी ],
णवःस्त्रियामञ् ( सू० ) स्वार्थे । पर्यायार्हणो पत्तिषुण्वुच् ( सू० )– भवतः शायिका, इक्षुभक्षिकोत्पन्ना ।
व्रजययोर्भावेक्यप्‌ ( सू० ) व्रज्या, इज्या । संज्ञायांसमजेति ( सू० ) क्यप्‌– समज्या, निषद्या । हनस्तच
( सू० ) इति क्यप्– ब्रह्महत्या । ण्यासश्रन्थोयुच् ( सू० )– मण्डना, आसना । प्रश्नाख्यानयोरिञ्च
( चान्द्रसू० )– कां कारिमकार्षीः, इमां कारिमकार्षम् । षिद्भिदादिभ्योङ् ( सू० )– घटा, मृजा, भिदा ।
अप्रत्ययात् ( सू० )– चिकीर्षा, पुत्रीया । कृञःशच ( सू० )– क्रिया, इच्छा ॥ ४ ॥</c>


<v>उणादिषु निरूरीश्च ङ्यावूङन्तं चलं स्थिरम् ।
तत्क्रीडायां प्रहरणं चेन्मौष्टा पाल्लवा णदिक्‌ ॥ ५ ॥</v>
<c>उणादौ न्यन्त
ऊदन्त ईदन्तश्च स्त्रियां– अरणिः, धमनिः, हानिः, ज्यानिः, ग्लानिः, अलाबूः, जम्बूः, लक्ष्मीः, तन्त्रीः ।
ङ्यन्तमाबन्तमूङन्तं चाभिधेयलिङ्गं रूढलिङ्गं च स्त्रियां– पुंस इयं पौस्नी बुद्धिः, हिमानी, अजा, बलाका,
श्वश्रूः, ब्रह्मबन्धूः । मुष्टिः प्रहरणं यस्यां क्रिडायां मौष्टा, पल्लवाः प्रहरणमस्यां पाल्लवा, तदस्यां प्रहरण-
मितिक्रीडायांणः ( सू० ), णदिक्– णप्रत्ययोदाहरणमित्यर्थः ॥ ५ ॥</c>


<v>घञो ञः सा क्रियास्यां चेद्‌ दाण्डपाता हि फाल्गुनी ।
श्यैनंपाता च मृगया तैलंपाता स्वधेति दिक्‌ ॥ ६ ॥</v>
<c>दण्डपातोस्यां फाल्गुन्यां वर्तते, श्येनपा-
तोस्यां मृगयायां वर्तते, तिलपातोत्यां स्वधायां वर्तते, घञःसास्यांक्रियेति ( सू० ) यः, श्येनतिलयोः
पातेञे ( सू० ) इति मुक्, स्वधास्त्यस्यां स्वधा श्राद्धम् ॥ ६ ॥</c>


<v>स्त्री स्यात्काचिन्मृणाल्यादिर्विवक्षापचये यदि ।
लङ्‌का शेफालिका टीका धातकी पञ्जिकाढकी ॥ ७ ॥</v>
<c>अपचयेल्पत्वे यदि वक्तुमिच्छा तदा
मृणाल्यादयः स्त्रीलिङ्गाः स्युः । अपचयेपचयस्थानलक्षणानि हि स्त्रीपुंनपुंसकानि । आदिश-
ब्दाह्मणाली, तटी, मठी, छत्त्रिका, गृह्यकाण्डी । काचिदिति यत्र लोके पुंनपुंसकयोः स्त्रीत्वं दृश्यते, न
सुखादौ । लङ्का राक्षसपुरी । शेफालिका पुष्पविशेषः । टीका वृत्तिः । धातकी नामौषधिः । पञ्जिका
न्यासः । आढकी व्रीहिभेदः, स्वल्पाढकं च ॥ ७ ॥</c>


<v>सिध्रका शा( सा )रिका हिक्का प्राचिकोल्का पिपीलिका ।
तिन्दुकी कणिका भङ्‌गिः सुरङ्‌गासूचिमाढयः ॥ ८ ॥</v>
<c>सिध्रकाशारिके वृक्षभेदौ । हिक्का– ऊर्ध्वं वातप्रवृत्तौ
शब्दः । प्राचिका पक्षिविशेषः । उल्का ज्वाला । पिपीलिका वल्मीककृमिः । योत्राप्रसिद्धः प्रागनुक्तो वा
स प्रातिपद्येनोच्यते, अतः शनैर्याति पिपीलिक इति पुंस्त्वमनिषिद्धम् । एवं सर्वत्र । तिन्दुकी नाम वृक्षः
फलं च । कणिका– अल्पकणः– गोधूमपिष्टं च । भङ्‌गिर्विच्छित्तिः । सुरङ्गा तिर्यग्भूखातः । सूचिः
सीवनी । माढिर्नाम देशः कवचं च ॥ ८ ॥</c>


;p{0233}
<v>पिच्छावितण्डाकाकिण्यश्चूर्णिः शाणी द्रुणी दरद् ।
सातिः कन्था तथासन्दी नामी राजसभापि च ॥ ९ ॥</v>
<c>पिच्छा– आचामः । वितण्डा स्वपक्षस्थापना( नो ) हीनो जल्पः ।
काकिणी नाम माषकचतुर्थभागः, पणचतुर्थभाग इत्येके । काकिनीति सभ्याः । चूर्णिर्भाष्यम् । शाणी
निकषः, शाण इत्येके, काणीपाठे संकोचोर्थः । द्रुणी कर्णजलौका । दरद् म्लेच्छजातिः । सातिः प्रावार-
विशेषः । कन्या खण्डैः स्यूतं वासः । आसन्दी पीठिका । नाभी तुन्दिः । राज्ञः सभा राजसभा,
सभाराजामनुष्यपूर्वेति ( सू० ) राजनिषेधात्स्त्रीत्वम् ॥ ९ ॥</c>


<v>झल्लरी चर्चरी पारी होरा लट्‌वा च सिध्मला ।
लाक्षा लिक्षा च गण्डूषा गृध्रसी चमसी मसी ॥ १० ॥</v>
<c>झल्लरी वाद्यविशेषः । चर्चरी हर्षक्रीडा ।
पारी पानभाण्डम् । होरा लग्नं जातकं च । लट्वा–अलका भ्रमरकाश्च । सिध्मला पामा मलः श्वित्रं च ।
लाक्षा जतुः । लिझा यूक गर्भः । गण्डूषा– आस्यचुलुकं, गण्डूषोपि । गृध्रसी– ऊरुसंधौ वातरुक् ।
चमसी मसूरादिपिष्टं स्वल्पचमसश्च । मसी रञ्जनी । इति स्त्रीलिङ्गशेषः ॥ १० ॥</c>


<v>पुंस्त्वे सभेदानुचराः सपर्यायाः सुरासुराः ।
स्वर्गयागाद्रिमेघाब्धिद्रुकालासिशरारयः ॥ ११ ॥</v>
<c>सुरा असुरास्तद्विशेषा-
स्तदनुचराश्च पर्यायैः सह पुंसि । सुरा दिवौकसः, सुरविशेषाः–इन्द्रो बिडोजाः शक्रः, आदित्यः सूर्यो
रविः, ब्रह्मा स्वयंभूः, विष्णुः शैरिः, रुद्रः शंभुः । विष्णोरनुचराः– चण्डः प्रचण्डः, जयो विजयः,
विष्वक्सेनः । रुद्रानुचराः– नन्दी महाकालो भृङ्गी, गणाः प्रथमाः । एवं सर्वत्र । असुराः पूर्वदेवा दैत्या
दानवाः, तद्विशेषाः– विरोचनो बलिर्नमुचिः प्रह्रादः । प्राङ्‌ नपुंसकाधिकारात्पुंलिङ्गाधिकारः । एते
सभेदाः सपर्यायाः पुंसि । स्वर्गो नाकस्त्रिदिवः । यागः क्रतुः सप्ततन्तुः, तद्विशेषाः– अग्निष्टोम उक्थो-
तिरात्रः– अप्तोर्यामः । अद्रिः पर्वतः शैलः, तद्विशेषाः– मेरुर्हेमसानुर्हिमवान् सह्यो विन्ध्यः पारियात्रः ।
मेघस्तडित्वान् घनः, तद्विशेषः पुष्करावर्तकः । अब्धिः समुद्र उदन्वान् , तद्विशेषः क्षीरोदः । द्रुस्तरुः
पादपः, तद्विशेषाः– आम्रस्तालश्चम्पकः । कालः समयः, तद्विशेषाः– क्षणो लवः, मुहूर्तः, मासश्चैत्रः,
संवत्सरः । असिः करवालः, तद्विशेषाः– नन्दकश्चन्द्रहासः । शरः सायकः पृषत्कः क्षुरप्रः । अरिर्द्विड-
मित्रः ॥ ११ ॥</c>


<v>करगण्डौष्ठदोर्दन्तकण्ठकेशनखस्तनाः ।
अह्नाहान्ताः क्ष्वेडभेदा रात्रान्ताः प्रागसंख्यकाः ॥ १२ ॥</v>
<c>करः पाणिर्हस्तः । गण्डः कपोलः । ओष्ठो दन्तच्छदोधरः । दोर्बाहुः । दन्तो रदनः ।
कण्ठो गलः । केशो वालश्चिकुरः । नखः कररुहः । स्तनः पयोधरः । कृतसमासान्ताहःशब्दोत्तरपदाः
पुंसि, रात्राह्नाहाःपुंसि ( सू० ) इति– पूर्वाह्णः, मध्याह्नः, सायाह्नः । द्व्यहः, त्र्यहः, उत्तमाहः, परमाहः,
राजाहःसखिभ्यष्टच् ( सू० ), अह्नोह्नएतेभ्यः ( सू० ) इत्यह्नादेशः । विषविशेषाः पुंसि– क्ष्वेडो गरलः
कालकूटो हलाहलः । पुंसि क्लीबे च प्रागुक्तत्वात्पुंसि प्रचुरप्रयोगार्थं विधिः । एवं सर्वत्र । विषं तु क्लीबे ।
असंख्यापूर्वाः कृतसमासान्ता रात्रान्ताः पुंसि– अहोरात्रः, दीर्घरात्रः, वर्षारात्रः, अहःसर्वैकदेशसंख्यात-
पुण्याच्चरात्रेः ( सू० ) इत्यच् , नेह– त्रिरात्रं, षड्रात्रम् ॥ १२ ॥</c>


;p{0234}
<v>श्रीवेष्टाद्याश्च निर्यासा असन्नन्ता अबाधिताः ।
कशेरुजतुवस्तूनि हित्वा तुरुविरामकाः ॥ १३ ॥</v>
<c>श्रीवेष्टः सर्जरसः कर्चूरः । निर्यासो
वृक्षद्रवः । असन्ता अन्नन्ताश्चाबाधिता अनषोदि[ हि ]ताः पुंसि– पुरोधाः, उशना, मज्जा, प्लीहा । अबा-
धिता इति किं– इदं यादो जलचरः, इदं लोम, इदं साम । द्व्यव्कमसिसुसन्नन्तभियपवादो वक्ष्यते ।
कशेर्वादीनि वर्जयित्वा त्वन्ता रुशब्दान्ताश्च पुंसि– अयं वास्तुर्गृहाधारः, मस्तुः, सक्तुः, धातुः, किंशारुर्धा-
न्यशूकः, त्सरुः खड्गादिमुष्टिः, मरुर्धन्वा, ऊरुः सक्थि । नेह– इदं कशेरु जलजः कन्दः, जतु लाक्षा,
वस्तु पदार्थः ॥ १३ ॥</c>


<v>कषणभमरोपान्ता यद्यदन्ता अमी अथ ।
पथनयसटोपान्ता गोत्राख्याश्चरणाह्वयाः ॥ १४ ॥</v>
<c>ककरादिद्वादशाक्षरोपधा अकारान्ताः पुंसि । क– शल्कः, वृक्कः, श्वेतकः, वराटकः ।
ष– वृक्षः, कक्षः, निकषः । ण– गणः, शणः, बाणः, कणः । भ– कुम्भः, शलभः । म– आचामः,
धूमः, ग्रामः । र– अङ्कुरः, करः, दरः, समीरः । प– सर्पः, सूपः, कलापः, बाष्पः । थ– सार्थः,
शपथः, नाथः । न– फेनः, हायनः, स्तनः, जनः । य– तनयः, व्ययः, तन्तुवायः । स– रसः, दासः,
कुत्सः, वत्सः । ट– सरटः, पटः, कटः । अपत्यप्रत्ययान्ताः शाखाध्यायिनश्च पुंसि– गार्ग्यः, वासिष्ठः,
दाक्षिः, कठः, बह्वृचः, छन्दोगः ॥ १४ ॥</c>


<v>नाम्न्यकर्तरि भावे च घञजब्‌नङ्‌णघाथुचः ।
ल्युः कर्तरीमनिज्भावे को घोः किः प्रादितोन्यतः ॥ १५ ॥</v>
<c>अकर्तरि च कारके संज्ञायां भावे चार्थे घञन्तादयः पुंसि ।
घंञ्‌– प्र( प्रा )सीदन्त्यस्मिन्नयतमनांसीते प्र( प्रा )सादः, प्रक्रियते प्रकारः, पाकः, त्यागः, अकर्तरिच-
कारकेसंज्ञायां ( सू० ) घञ् । अच्– पचः चयः, नयः, पचाद्यच्‌ ( नन्दिग्रहीति ), एरच् ( सू० ) ।
अप्‌– करः, भरः, स्तवः, लवः, प्लवः, ऋदोरप्‌ ( सू० ) । नङ्‌– यज्ञः, यत्नः, प्रश्नः, यजयाचयत-
विच्छति ( सू० ) नङ् । उपलक्षणत्वात्– स्वपानन् ( सू० ) । णः– न्यदनं न्यादः, नौणचेति ( सू० )
णः । घः– प्रहरः, निगमः, गोचरः, पुंसिसंज्ञायांघःप्रायेण ( सू० ) । अथुच्– आनन्दथुः, श्वयथुः,
वेपथुः, ट्वितोथुच् ( सू० ) । कर्तरि ल्युः पुंसि– नन्दयति नन्दनः, रमयति रमणः, नन्दिग्रहिपचेति
( सू० ) ल्युः । इमनि जन्ताः षुंसि– पृथोर्भावः प्रथिमा, लघिमा, पृथ्वादिभ्यइमनिज्वा ( सू० ) । भाव
इति किं– तरिमा पृथ्वी, च[ व ]रिमा तपस्वी, औणादिक इमनिच्‌ । भावे कप्रत्ययान्तः पुंसि– आखू-
नामुत्थानमाखूत्थो वर्तते, सुपिस्थः ( सू० ) इति योगविभागात्कः । घञर्थेकविधानं ( वा० )– प्रस्थः,
प्रस्नः । प्रादित उपसर्गादन्यतः सुबन्ताच्च पराद् घुसंज्ञकात्परो यः किप्रत्ययस्तदन्तः पुंसि– निधिः, प्रधिः,
आधिः, आदिः, उपसर्गेघोःकिः ( सू० ), अब्धिः, इषुधिः, कर्मण्यधिकरणेव ( सू० ) इति किः ॥ १५ ॥</c>


<v>द्वन्द्वेश्ववडवावश्ववडवानसमाहृते ।
कान्तः सूर्येन्दुपर्यायपूर्वोयःपूर्वकोपि च ॥ १६ ॥</v>
<c>समाहारादन्यत्र द्वन्द्वेश्ववडवौ– अश्ववडवाः पुंसि, द्वित्वबहुत्वयोरुदाहृतम् । नेह– अश्ववडवं, विभाषा-
वृक्षमृगेति ( सू० ) समाहारविकल्पः । सूर्यादिपूर्वः कान्तशब्दः पुंसि– सूर्यकान्तः, भास्वत्कान्तः, इन्दु-
कान्तः, चन्द्रकान्तः, अयस्कान्तः ॥ १६ ॥</c>


<v>वटकश्चानुवाकश्च रल्लकश्च कुडङ्गकः ।
पुङ्खो न्युङ्खः समुद्गश्च विटपट्टधटाः खटः ॥ १७ ॥</v>
<c>वटको भक्ष्याविशेषः । अनुवाक ऋग्यजु समूहः । रल्लकः
पंक्ष्मकम्बलः । कुडङ्गको वृक्षलतागहनम् । पुङ्खः काण्डमूलम् । न्युङ्ख ओंकाराः षोडश । समुद्गः
करण्डकः । विटः कामुकानुचरः । पट्ट उष्णीषादिः । धटो दारुतुला । खटस्तृणम् ॥ १७ ॥</c>


<v>कोट्टारघट्टहट्टाश्च पिण्डगौड( गोण्ड )पिचण्डवत् ।
गडुः करण्डो लगुडो वरण्डश्च किणो घुणः ॥ १८ ॥</v>
<c>कोट्टो दुर्गः ।
अरघट्टो महाकूपः । हट्ट आपणः । पिण्डो ग्रासः । गौडो गुडको देशविशेषो वा । पिचण्ड उदरम् ।
गडुर्गण्डः ( कपोलः ) । करण्डः समुद्गः । लगुडो यष्टिः । वरण्डः समूहः । किणो मांसग्रन्थिः । घुणो
दारुकृमिः ॥ १८ ॥</c>


;p{0235}
<v>दृतिसीमन्तहरितो रोमन्थोद्गीथबुद्‌बुदाः ।
कासमर्दोर्बुदः कुन्दः फेनस्तूपौ सयू( पू )पकौ ॥ १९ ॥</v>
<c>दृतिर्भस्त्रा । सीमन्तः केशसीम्नोन्तः, शकन्ध्वादित्वात्पररूपम् ( वा० ) । हरिन्नीलो
वर्णः, दिक्पर्यायस्तु स्त्रीलिङ्गः प्राग्वचनात् । रोमन्थस्तिरश्चां चर्वितवर्षणम् । उद्गीथ ओंकारः । बुदबुदो-
म्बुस्फेटः । कासमर्दो वेसवारभेदः । अर्बुदाद्रिर्व्याधिः संख्याभेदश्च । कुन्दा माध्यं पुष्पम् । फेनो डिण्डीर ।
स्तूपो मृदादिकूटः । यूपो यज्ञ पशुबन्धनकाष्ठम् ॥ १९ ॥</c>


<v>आतपः क्षत्रिये नाभिः कणपक्षुरकेदराः ।
पूरक्षुरप्रचुक्राश्च गोलहिङ्गुलुपुद्गलाः ॥ २० ॥</v>
<c>आतषार्कोद्द्योतः । क्षत्त्रियपर्याया नाभिः, नह–
इयं नाभिस्तुन्दिः । कणपः प्राप्तविशेषः । क्षुरा नापित भाण्डम्‌ । कदरो रूपकम् । पूरस्तोयोल्ल मः ।
क्षु प्रः काण्डभदः । चुकम्ब्लव्यञ्जनम् । ग ला वर्तुलः पिण्डः, यथा भूपालः । हिङ्गुलुः– रागद्रठाम् ,
अकारान्तोयमित्येके । पुद्‌गलो जीवः ॥ २० ॥</c>


<v>वेतालभल्लमल्लाश्च पुरोडाशापि पट्टिशः ।
कुल्माषो रभसश्चैव सकटाहः पतद्‌ग्रहः ॥ २१ ॥</v>
<c>वेताला भूताविष्टः शवः । भल्लः काण्डभेदः । पुरोडा
शो यज्ञे पिष्टपूपः । पट्टिशो नामायुधम् । कुल्माषोर्धस्विन्ना माषादिः । रभसः पौर्वापर्य विवारः । कटाहो
द्रव्यपवनभाण्डम् । पतद्‌प्रहः– अवेलक धारः ॥ २१ ॥</c>


<v>द्विहीनेन्यश्च( च्च ) खारण्यपर्णश्वभ्रहिमोदकम् ।
शीतोष्णमांसरुधिरमुखाक्षिद्रविणं बलम् ॥ २२ ॥</v>
<c>इति पुंलिङ्‌गशेषः । द्विहीने तृतीये नपुंसके,
उक्त दन्यः शेषा वक्ष्यत इत्यर्थः । खादि सपर्यायविशेषं तृतीये । खामन्द्रियमाकाशं चोच्यत– खामन्द्रियं
हृषीकं करणं, ख गगनमन्तरिक्षम् । अरण्यं विपिनं कान्तारम् । पर्णं पलाशं दलम् । श्व त्र विवरं सु रम्‌ ।
हिमं प्रालेयं तुहिनम् । उदकं पानीयं तोयम् । शीत शिशिरम् । उष्णं घर्मम् । मांसं तरसं पलम् । रधि
रक्तमसृक् । मुखं तुण्डमास्यम् । अक्षि नयनं लोचनम् । द्रविणं धनं स्वापतेयम्‌ । बलं सैन्यमनीकम्‌ ॥ २२ ॥</c>


<v>फलहमशुल्बलोहं सुखदुःखशुभाशुभम् ।
जलपुष्पाणि लवणव्यञ्जनान्यनुलेपनम् ॥ २३ ॥</v>
<c>फलावशेषः– आम्रं पनसं कपित्थम्‌ । हेम सुवर्णं कार्तस्वरम् । शुल्बं ताम्रमीदुम्बरम् । लोहमश्मसारम् ।
सुखमुपजोषं शान्तम् । दुःखमाभीलं कृच्छ्रम् । शुभं पुण्यं सुकृतम् । अशुभं पापं दुष्कृतम् । जलपुष्पभेदाः–
अम्बुज कुमुदमिन्दीवरं कह्ल रम् । लवणभेदाः– सैन्धवमौद्‌भिदं बिडं रुवकम् । व्यञ्जनभेदाः– व्यञ्जन-
मुपसचनं दधि दुग्धमुदश्विन्मस्तु । अनुलेपनभेदाः– [ अनुलिप्यते ] अनुलेपनं कुङ्कुममग्निशिखं काश्मीरं
चन्दन श्रीखण्डम् ॥ २३ ॥</c>


;p{0236}
<v>कोट्याः शतादिः संख्यान्या वा लक्षा नियुतं च तत् ।
द्व्यच्कमसिसुसन्नन्तं यदनान्तमकर्तरि ॥ २४ ॥</v>
<c>भयानृ[ मृ ]तशकृद्वक्त्र( स्तु )चापाभरणलाङ्गलम् । दार्वौषधमृधापत्यहृद-
योदरकाकुदम् । पत्तनाजिरशृङ्गान्नद्वारबर्होडुमानसम् । ध्वान्तं चाव्यक्तलिङ्गं च भणितौ यत्प्रयुज्यते ।
कोटेरन्या शतादिका संख्या तृतीये– शतं सहस्रमयुतं, नेह– इयं कोटिर्लक्षशतम् । शतादिरिति किं–
इयं त्रिंशत् , इयं नवतिः । लक्षशब्दस्तृतीये वा, पक्षे स्त्रियां निर्देशात् , यथा– कियती पञ्चसहस्रा
कियती लक्षाथ कोटिरपि कियती । औदार्योन्नतमनसां रत्नवती वसुमती कियती । इदं लक्षं तदेव प्रयु-
ताख्यमित्यभिधानशेषोपि । असन्तभिसन्तमुसन्तमन्नन्तं च यद् द्विस्वरं तत्तृतीये– इदं यशस्तेजः
पयः सर्पिबर्हिर्यजुर्धनुः, इदं नाम रोम नर्म पर्व । अकर्तरि यदनप्रत्ययान्तं तत्तृतीये– साध्य-
तेनेनेति साधनं, अधिक्रियतेस्मिन्नधिकरणं, पाकः पचनम् । कर्तरि तु मधुसूदनः, रमणः,
मदनः । कथमास्थानमास्थानी, करणं करणी, प्रमाणे प्रमाणी, अधिकरणमधिकरणी, राजधानं राजधानी
ल्युटष्टित्वात् , किं च, कृत्यल्युटोबहुलम् ( सू० ) इत्यनान्तानां त्रिलिङ्‌गत्वं स्म[ स्व ]रन्ति– राजभोजनी
क्षैरेयी, राजभोजनः शालिः, राजभोजनं भक्तम् , इध्मव्रश्चनी शस्त्री, इध्मव्रश्चनः परशुः, इध्मव्रश्चनं शस्त्रम् ,
पलाशशातनी, पलाशशातनः, पलाशशातनम् , पूरणी, पूरणः, पूरणम् , गोदोहनी घटी, गोदोहनो घटः,
गोदोहनं भाण्डम् ॥ २४ ॥</c>


<v>त्रान्तं सनो( लो )पधं शिष्टं रात्रं प्राक्संख्यायान्वितम् ।
पात्राद्यदन्तैरेकार्थो द्विगुर्लक्ष्यानुसारतः ॥ २५ ॥</v>
<c>केवलं त्रान्तं, सकारनकारोपधं त्रशब्दान्तं च, शिष्टं प्रागुक्तादन्यच्छब्दरूपं
तृतीये– पात्रं, अमत्रं, दात्रं, कलत्रं, शस्त्रं, वस्त्रं, शास्त्रं, अन्त्रं, तन्त्रं, यन्त्रम् । शिष्टमिति किं– पुत्रः,
औपवस्त्रः, मन्त्रः । संख्यापूर्वं रात्रान्तं तृतीये, रात्राह्नाहाःपुंसीति ( सू० ) पुंस्त्वं प्राप्तम्‌– तिसृणां
रात्रीणां समाहारस्त्रिरात्रम् , एवं पञ्चरात्रं, षड्रात्रम् । संख्ययेति किं– वर्षारात्रः । पात्रादिभिरकारान्तै-
रुत्तरपदैः समाहारे लक्ष्यानुसारेण यो द्विगुः स तृतीये– पञ्चपात्रं, त्रिभुवनं, त्रिपुरदाहमुमापतिसेविनः
( किरातार्जु० ), चतुर्युगम् । पात्रादीति किं– त्रिलोकी, त्रिवेदी । एकार्थ इति किं– पञ्चकपालः पुरो-
डाशः । लक्ष्यानुसारत इति किं– त्रिपुरी, पञ्चमूलीशृतं पयः ॥ २५ ॥</c>


<v>द्वन्द्वैकत्वाव्ययीभावौ पथः संख्याव्ययात्परः ।
षष्ठ्याश्छाया बहूनां चेद्विच्छायं संहतौ सभा ॥ २६ ॥</v>
<c>द्वन्द्वस्य यदेकत्वं समाहारोव्ययी-
भावश्च समासस्तृतीये– इदं पाणिपादं, मार्दङ्गिकपाणविकं, स्त्रीषु कथा वर्तत इदमधिस्त्रि, इदं तिष्ठद्गु
कालः, इदमुन्मत्तगङ्‌गं देशः । संख्याव्ययाभ्यां परः कृतसमासान्तः पथिशब्दस्तृतीये– त्रयाणां पथां
समाहारस्त्रिपथं, विरुद्धः पन्था विपथं, कुत्सितः पन्थाः कापथम् । संख्याव्ययादिति किं– धर्मपथः ।
षष्ठ्यन्तात्परा कृतसमासान्ता छाया तृतीये बहूनां चेत्‌– गृध्राणां छाया गृध्रच्छायं, वीनां छाया विच्छायं,
शलभच्छायं, छायाबाहुल्ये ( सू० ) इति नपुंसकम् । बहूनामिति किं– वृक्षस्य च्छाया वृक्षच्छाया ।
षष्ठ्याः परा समासे समूहार्था सभा तृतीये– दासीनां सभा दासीसभं दासीसमूह इत्यर्थः, ब्राह्मणसभं,
अशालाच ( सू० ) इति नपुंसकम् । संहताविति किं– दास्याः सभा गृहं दासीसभा ॥ २६ ॥</c>


<v>शालार्थापि परा राजामनुष्यार्थादराजकात् ।
दासीसभं नृपसभं रक्षःसभमिमा दिशः ॥ २७ ॥</v>
<c>राजार्थे-
भ्योऽमनुष्यार्थेभ्यश्च षष्ठ्यन्तेभ्यः परा समूहार्था शालार्थापि सभा तृतीये, राजशब्दपरा चेन्न स्यात्–
नृपस्य सभा गृहं नृपाणां समूहो वा नृपसभं, ईश्वरसभं, रक्षःसभं, पिशाचसभम् । अराजकादिति किं–
राजसभा, सभाराजामनुष्यपूर्वा ( सू० ) इति नपुंसकम् । इमा दिश इमान्युदाहरणानीत्यर्थः ॥ २७ ॥</c>


<v>उपज्ञोपक्रमान्तश्च तदादित्वप्रकाशन ।
कोपज्ञकोपक्रमादि कन्थोशीनरनामसु ॥ २८ ॥</v>
<c>उपज्ञायत इत्युपज्ञा, उपक्रम्यत इत्युपक्रमः, तदन्तः शब्दः षष्ठीसमासे तदादिकथने द्योत्ये तृतीये– यथा
कस्योपज्ञा कोपज्ञं सर्गः, चन्द्रोपज्ञमसंज्ञकं व्याकरणं, पाणिन्युपज्ञमकालं( लकं ) व्याकरणं, कस्योप-
क्रमः कोपक्रमं सृष्टिः, नन्दोपक्रमाणि मानानि । तदादित्व इति किं– डित्थोपज्ञो रथः, चैत्रोपक्रमो घटः,
उपज्ञोपक्रमंतदाद्याचिख्यासायाम् ( सू० ) इति नपुंसकम् । उशीनरदेशे या कन्था षष्ट्याः परा सा
संज्ञायां गम्यमानायां तृतीये– सौशमीनां कन्था सौशमिकन्थम् । उशीनरेति किं– दाक्षिकन्था । नाम-
स्विति किं– चैत्रकन्था, संज्ञायांकन्थोशीनरेषु ( सू० ) इति नपुंसकम् ॥ २८ ॥</c>


;p{0237}
<v>भावे नणकचिद्भ्योन्ये समूहे भावकर्मणोः ।
अदन्तप्रत्ययाः पुण्यसुदिनाभ्यां त्वहः परः ॥ २९ ॥</v>
<c>नणकेभ्यश्चकारानुबन्धे-
भ्यश्च येन्ये भावेर्थे कृतस्तथा समूहेर्थे भावकर्मणोश्च ये तद्धितास्ते ते प्रत्यया येषां ते शब्दास्तृतीये–
समन्ताद्रावः सांराविणं वर्तते, सांकूटिनं वर्तते, अभिविधौभावइनुण्‌ ( सू० ), अणिनुणः ( सू० ) इति
स्वार्थेऽण् । ब्रह्मणो भवनं ब्रह्मभूयं गतः, भुवोभावे ( सू० ) इति क्यप् । नणकचिद्भ्योन्य इति कि–
( न )– प्रश्नः, यत्नः, ( ण )– न्यदनं न्यादः, नौणचेति ( सू० ), ( क )– आखूनामुत्थानमाखूत्थः,
सुपिस्थः ( सू० ) इति योगविभागात्कः, ( चित् )– श्वयनं श्वयथुः, ट्वितोथुच् ( सू० ), आसनमासना,
भावना, ण्यासश्रन्थोयुच् ( सू० ) । समूहादौ तद्धिताः खल्वपि– भिक्षाणां समूहो भैक्षं, यौवतं, राजकं,
औक्षकं, गोर्भावो गोत्वं, शुक्लस्य भावः कर्म वा शौक्ल्यं, मार्दवं, मानोज्ञकं, स्तेयम् । पुण्यसुदिनाभ्यां
परः कृतसमासान्तोहःशब्दस्तृतीये– पुण्यं च तदहश्च पुण्याहं, सुदिनशब्दोत्र शोभनवाची, यथा– सुदिनासु
सभासु कार्यमेतत् , पुण्यसुदिनाभ्यामह्नोवक्तव्यात् ( वा० ) नपुंसकत्वम् ॥ २९ ॥</c>


<v>क्रियाव्ययानां भेदकान्येकत्वेप्युक्थतोटके ।
चोचमुक्तं गृहस्थूणं तिरीटं मर्मयोजने ॥ ३० ॥</v>
<c>क्रियाविशेषणान्यव्य-
विशेषणानि च तृतीये– एकवचनान्तानि च भवन्ति– मृदु पचति, शोभनं पचति, पूर्वस्यां दिशि देशे
काले वा पुरस्ताद्रम्यं, श्वः शोभनम् । एते शब्दास्तृतीये– उक्थं सामविशेषः, तोटकं वृत्तभेदो दशरूप-
कभेदश्च, चोचं भुक्तोच्छिष्टा फेला, नारिकेरफलस्य फलत्वात्सिद्धं, उक्तमेकाक्षरं छन्दः, अत्युक्तं च
द्व्यक्षरम् । गृहस्य स्थूणा गृहस्थूणम् । तिरीटं शिरोवेष्टनम् । मर्म संधिस्थानम् । योजनं चतुःक्रोशी
॥ ३० ॥</c>


<v>राजसूयं वाजपेयं गद्यपद्ये कृतौ कवेः ।
माणिक्यभाष्वसिन्दूरचीरचीवरपञ्जरम् ॥ ३१ ॥</v>
<c>राजसूयवाजपेये यज्ञविशेषौ । कविकर्मण्यते द्वे तृतीये– गद्यं दण्डकबन्धः, पद्यं श्लोकबन्धः ।
कृतौ कवेरिति किं– गद्या स्त्री, पद्या शर्करा । मणिरवे माणिक्यप् । भाष्यं चूर्णिः । सिन्दूरं चीनपि-
ष्टम् । चीरं वार्क्षी त्वक् । चीवरं मुनिवासः । पञ्जरं पक्ष्यादिबन्धनगृहम् ॥ ३१ ॥</c>


<v>लोकायतं हरितालं विदलस्थालबाह्लव( ह्लिक )म् ।
पुंनपुंसकयोः शेषोर्धर्चपिण्याककण्टकाः ॥ ३२ ॥</v>
<c>लोकायतं नाम तर्कः ।
हरितालं धातुभेदः । विदलं दाडिमकणः, फल[ ले ]स्य सिद्धम् । स्थालं भोजनपात्रम् । बाह्लवं देशः ।
इति नपुंसकलिङ्गशेषः । अयमिदं वार्धमृचोर्धर्चः । पिण्याकं खलिः । कण्टकं लतारोम ॥ ३२ ॥</c>


<v>मोदकस्तण्डकष्टङ्‌कः शाटकः खर्वटोर्बुदः ।
पातकोद्योगचरकतमालामलका नडः ॥ ३३ ॥</v>
<c>मोदकं
भक्ष्यविशेषः । तण्डकं परिष्कारः, दण्डको वायम् । टङ्‌कोश्मदारणः । शाटकं पटः । खर्वटश्चतुःशत-
ग्रामाणां संग्रहस्थानम् । अर्बुदोक्षिरोगः संख्याविशेषश्च, पर्वते तु पुंलिङ्गः । पातको गोहत्यादिः । उद्योग
उत्साहः । चरकं शास्त्रविशेषः । तमालं वृक्षभेदः । आमलको धात्रीफलं, वृक्षे त्वामलकी । नडोन्तः–
सुषिरं तृणम् ॥ ३३ ॥</c>


;p{0238} ;p{0239}
दी गयी पीडीएफ फाइल में पृष्ठ २३७ के पश्चात्‌ पृष्ठ २४० है, अर्थात्‌ पृष्ठ २३८ व २३९ अनुपलब्ध
हैं, साथ ही इनसे सम्बन्धित सामग्री भी टेक्स्ट फाइल में नहीं है । पृष्ठ २३७ का अन्तिम श्लोक क्रमांक
३३ है और पृष्ठ २४० का प्रथम श्लोक क्रमांक ४५ है, इससे ज्ञात होता है कि अनुपलब्ध दो पृष्ठों में
११ श्लोक, क्रमांक ३४-४४, हैं ।


;p{0240}
<v>कृतः कर्तर्यसंज्ञायां कृत्याः कर्तरि कर्मणि ।
अणाद्यन्तास्तेनरक्ताद्यर्थे नानार्थभेदकाः ॥ ४५ ॥</v>
<c> ---पूर्व पृष्ठ सं.२३९ उपलब्ध नहीं है जिस पर भी निम्न व्याख्या का कुछ अंश हो सकता है---
कार्त्तिकमहः । इन्द्रो देवतास्या ऐन्द्री ( ऋक्‌ ), ऐन्द्रोः मन्त्रः, ऐन्द्रं हविः । असंज्ञायामित्येव– श्रवण
पौर्णमासी, अश्वत्था पौर्णमासी, संज्ञायांश्रवणाश्वत्थाभ्याम् ( सू० ) इत्यणो लुप् । नानाविधार्थविशेषा
येषां ते वाच्यलिङ्गाः– को ब्रह्मा, कं शिरः, नभः खं, नभाः श्रावणः । नानार्था विशेषणानि वेत्येके–
मूर्खा, मूर्खः, मूर्खं, विदुषी, विद्वान् , विद्वत् ॥ ४५ ॥</c>


<v>षट्‌संज्ञकास्त्रिषु समा युष्मदस्मत्तिङव्ययम् ।
परं विरोधे शेषं तु ज्ञेयं शिष्टप्रयोगतः ॥ ४६ ॥</v>
;c{इति लिङ्गसंग्रहवर्गः । ५ ।}
<c>ष्णान्ताषट् ( सू० ) इति षट्संज्ञकाः, तथा
युष्मदस्मच्छब्दौ, आख्यातान्यव्ययानि च त्रिलिङ्ग्यां समानि लिङ्गकृतविशेषरहितानीत्यर्थः । षट्
स्त्रियः, षड्रसाः, षट्‌ कुलानि, पञ्च स्त्रियः, पञ्च शराः, पञ्चेन्द्रियाणि, त्वं स्त्री, त्वं पुमाम् , त्वं कुलं, अहं
स्त्री, अहं पुमान् , अहं कुलं, बूते स्त्री, ब्रूते पुमान् , ब्रूते कुलं, नानास्त्रियः, नानादेशाः, नानाकुलानि,
उच्चैः स्त्री, उच्चैस्तरुः, उच्चैर्वनं, तत्र पुरि, तत्र देशे, तत्र वने, एवं कति स्त्रियः, कति जनाः, कति
खानि । लिङ्‌गविशेषविधौ पूर्वापरविरोधे परं लिङ्गं भवति । असुरपर्यायाः पुंस्त्व इत्यस्य विषये–
नैर्ऋतः, राक्षसः । द्व्यच्कमसिसुसन्नन्तमिति तृतीय इत्यस्य विषये– इदं तेजः, यशः । इहोभयं
प्राप्नोति– इदं रक्षः, परत्वात्क्लीबे । इह यन्नोक्त तल्लक्ष्यतो द्रष्टव्यं, यथा– गोधा पुंध्वजापि स्त्री, तथा
पोटा नपुंसकमपि स्त्री । तथाव्यक्ते गुणसंदेहे नपुंसकलिङ्गं प्रयुज्यते– किं तस्या जातं स्त्री पुमान्वा,
शक्यं स्वमांसादिभिरपि क्षुत्प्रतिहन्तुम् । तथा तयप्प्रत्ययान्तं धर्मवृत्ति स्त्रीनपुंसकयोः– वर्णानां चतुष्टयी,
वर्णानां चतुष्टयम्‌ , वेदानां त्रयी, वेदत्रयम्‌ । धर्मवृत्ति तु वाच्यलिङ्‌गं– त्रय्यः स्थितयः, त्रये लोकाः,
त्रयाणि जगन्ति । तथा छान्दसोऽण् स्वार्थे क्लीबे– गायत्र्येव गायत्रं, अनुष्टुबेवानुष्टुभम् । तथा इक्-
स्तिबन्तः पुंसि– अयं वृद्धिः, अयं पचतिः । तथा दरद् ह्रस्वेकश्च स्त्रियां– इयं दरद्देशः, गृह्यकण्डिका,
छत्त्रिका, दण्डिका, नालिका, नासिका । तथा प्रमाणाद्या अजहल्लिङ्गवचनाः– वेदाः प्रमाणं, स्मृतयः
प्रमाणं, भूतमियं ब्राह्मणी, विप्राशिषो भद्रम् ॥ ४६ ॥ इति लिंङ्‌गसंग्रहवर्गः । ५ । [ इत्यमरसिंहकृतौ
नामलिङ्गानुशासने । सामान्यकाण्डस्तृतीयः साङ्ग एव समर्थितः ॥ ]</c>

;c{इति श्रीभट्टक्षीरस्वाम्युत्प्रेक्षितेऽमरकोशोद्घाटने सामान्यकाण्डस्तृतीयः समाप्तः ।}
